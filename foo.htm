<!DOCTYPE html>
<html lang="en">
<head>
<meta name="generator" content=
"HTML Tidy for HTML5 for Linux version 5.4.0">
<meta charset="utf-8">
<title>foo</title>
<link rel="preconnect" href="https://fonts.googleapis.com">
<link rel="preconnect" href="https://fonts.gstatic.com"
crossorigin="">
<link href=
"https://fonts.googleapis.com/css2?family=Noto+Sans:ital@0;1&amp;display=swap"
rel="stylesheet">
<style>
body {
        margin: 1rem;
        font-family: 'Noto Sans', sans-serif;
}
</style>
</head>
<body>
<div class="text">
<div>avighnam astu.</div>
<div>
<h2>Chapter 1: Account of Dharma</h2>
<div>
<blockquote>
<p class="verse">vyavahārān didr̥kṣus tu brāhmaṇaiḥ saha pārthivaḥ
|<br>
mantrajñair mantribhiś caiva vinītaḥ praviśet sabhām ||<br></p>
</blockquote>
<p>kunaṅ ulaha saṅ prabhu, uniṅānira taṅ vyavahāranikaṅ rāt,
arovaṅa ta sira brāhmaṇa vihikan maṅaji, lavan mantri vruh maviveka
, sulakṣaṇaa ta sira tumamaa riṅ sabhā.</p>
</div>
<div>
<blockquote>
<p class="verse">tatrāsīnaḥ sthito vāpi pāṇim udyamya dakṣiṇam
|<br>
vinītaveṣābharaṇaḥ paśyet kāryāṇi kāryiṇām ||<br></p>
</blockquote>
<p>aliṅgihāpagəha ta sira riṅ sabhā, taṅanira təṅən atah
ulahakənira, hayvātuduh-tuduh* kiva , bhūṣaṇa-pahyasniṅ vvaṅ
suśīlātah lviranira, iṅət-iṅətənirātah yogyāyogyani kāryanikaṅ
mavyavahāra kalih.</p>
</div>
<div>
<blockquote>
<p class="verse">pratyahaṁ deśadr̥ṣṭaiś ca śāstradr̥ṣṭaiś ca
hetubhiḥ |<br>
aṣṭādaśasu mārgeṣu nibaddhāni pr̥thak pr̥thak ||<br></p>
</blockquote>
<p>*sari masiha sirān ṅiṅət-iṅəta makasādhanaṅ varah-varah saṅ hyaṅ
āgama mānavādi , mvaṅ sakinapagəhakənikaṅ sapañjiṅ deśanya, deśa
ṅaranya, sa kaḍaṅayan , sajasun- vuṅkal, savuravan , sakanuruhan,
an hana *kaparəkanya deniṅ āgama, ya ika deśadr̥ṣṭa ṅaranya, an tan
deśa sasiki svadeśanikaṅ mavyavahāra , aṣṭādaśasu mārgeṣu , irikā
sthānaniṅ vyavahāra vvalu vlaskvehnya, salviraniṅ vicāraniṅ
vyavahāra, hana tinəmunya ṅkāna salah siki, paḍa madudva-dudvan
viṣayanya.</p>
</div>
<div>
<blockquote>
<p class="verse">hiṁsāṁ yaḥ kurute kaś cid deyaṁ vā na prayacchati
|<br>
sthāne te dve vivādasya bhinno ’ṣṭādaśadhā punaḥ ||<br></p>
</blockquote>
<p>hiṁsāṁ yaḥ kurute kaś cit, hana vvaṅ mamatyani nirdoṣa, kunaṅ
deyam vā na prayacchati , tan paveh irikaṅ yogya vehakəna , aveh
irikaṅ tan yogya vehakənanya kunaṅ, sthāne te dve vivādasya , ya
ika sthānaniṅ vyavahāra, rvaṅ siki mūlanya , bhinne ’ṣṭādaśadhā
punaḥ, matəmahan ta ya vvalu vlas vəkasan.</p>
</div>
<div>
<blockquote>
<p class="verse">teṣām ādyam r̥ṇādānaṁ nikṣepo ’svāmivikrayaḥ |<br>
saṁbhūya ca samutthānaṁ dattasyānapakarma ca ||<br></p>
<p class="verse">vetanasyaiva cādānaṁ saṁvidaś ca vyatikramaḥ |<br>
krayavikrayānuśayo vivādaḥ svāmipālayoḥ ||<br></p>
<p class="verse">sīmāvivādadharmaś ca pāruṣye daṇḍavācike |<br>
steyaṁ ca sāhasaṁ caiva strīsaṁgrahaṇam eva ca ||<br></p>
<p class="verse">strīpuṁdharmo vibhāgaś ca dyūtam āhvaya eva ca
|<br>
padāny aṣṭādaśaitāni vyavahārasthitāv iha ||<br></p>
</blockquote>
<p>lvirnya, teṣām ādyam r̥ṇādānam , tan kasahuraniṅ hutaṅ , ādiniṅ
vyavahāra. nikṣepa, tan kavehaniṅ patuvava . asvāmi vikraya , adval
tan dravya. sambhūya ca samutthānam , tan kaduman ulihiṅ kinabehan.
dattasyānapakarma ca, *karuddhāniṅ huvus vinehakən.</p>
<p>vetanasya veka:nasya na ca dānam daniṁ , tan kavehaniṅ upahan.
samvidaś ca vyatikramaḥ, advā riṅ samaya. krayavi krayānuśayo ,
alarāmbək nyān padvalnya, paməlinya kunaṅ. vivādaḥ svāmipālayoḥ ,
vivādaniṅ *pinaṅvanakən mvaṅ maṅvan.</p>
<p>sīmāvivādadharmaś ca, kaücapaniṅ vatəs. pāruṣye daṇḍavācike,
ḍaṇḍaniṅ sāhasa , vākpāruṣya. steyam , pavr̥ttiniṅ maliṅ. sāhasam,
ulah sāhasa. strīsaṁgrahaṇam eva ca , ulah tan yogya riṅstrī,
strīpuṁdharmo, dharmaniṅ laki-strī.</p>
<p>vibhāgaś ca, kadumaniṅ dravya. dyūtam , totohan tan prāṇi.
āhvānam , totohan prāṇi. padāny aṣṭādaśaitāni, nahan ta vvalu vlas
lvirnya. vyavahārasthitāni ha , byakta pinakasthānaniṅ
vyavahāra.</p>
</div>
<div>
<blockquote>
<p class="verse">eṣu sthāneṣu bhūyiṣṭhaṁ vivādaṁ caratāṁ nr̥ṇām
|<br>
dharmaṁ śāśvatam āśritya kuryāt kāryavinirṇayam ||<br></p>
</blockquote>
<p>eṣu sthāneṣu bhūyiṣṭham , ikaṅ vyavahāra sthāna vvalu vlas,
kapva hana katəmunya ṅkāna , kapagəhakəna saṅ prabhu, yuktinikaṅ
vyavahāranya, apan gavayakənanira pagəh i kārya nikaṅ yogya
pagəhakənanira.</p>
</div>
<div>
<blockquote>
<p class="verse">yadā svayaṁ na kuryāt tu nr̥patiḥ kāryadarśanam
|<br>
tadā niyuñjyād vidvāṁsaṁ brāhmaṇaṁ kāryadarśane ||<br></p>
</blockquote>
<p>kunaṅ saṅ prabhu hayva sira gumavayakən ikaṅ kāryāmivakṣa
guṇadoṣa, akona ta sira ri saṅ brāhmaṇa vihikan maṅaji ,
kumavruhana yogyāyogya nikaṅ vvaṅ mavyavahāra kalih.</p>
</div>
<div>
<blockquote>
<p class="verse">aṣṭādaśapadābhijñaṁ prāḍvivāketi saṁjñitam |<br>
ānvīkṣikyāṁ ca kuśalaṁ śrutismr̥tiparāyaṇam ||<br></p>
</blockquote>
<p>saṅ brāhmaṇa saṅ vruh riṅ aṣṭādaśavyavahāra, sira ta saṅ
sinaṅguh prāgvivāka , saṅ vruh riṅ aji tarka, vruh riṅ śruti
veda.</p>
</div>
<div>
<blockquote>
<p class="verse">vivāde pr̥cchati praśnaṁ pratipraśnaṁ tathaiva ca
|<br>
priyapūrvaṁ prāg vadati prāḍvivākas tataḥ smr̥taḥ ||<br></p>
</blockquote>
<p>kunaṅ ikaṅ takvan iṅ vicāra, gavayakəna rumuhun, sādhana saṅ
prāgvivāka irikaṅ mavyavahāra kalih, vivekanira ta sahurnya
vəkasan, mataṅyan prāgvivāka pva ṅaranira.</p>
</div>
<div>
<blockquote>
<p class="verse">so ’sya kāryāṇi saṁpaśyet sabhyair eva tribhir
vr̥taḥ |<br>
sabhām eva praviśyāgryām āsīnaḥ sthita eva vā ||<br></p>
</blockquote>
<p>aṅiṅət-iṅəta ta saṅ prāgvivāka , i kāryanikaṅ mavyavahāra kalih,
arovaṅa ta sira vvaṅ yogya riṅ sabhā tigaṅ viji, tumamaa ta
sirāluṅguhāpagəha riṅ sabhā.</p>
</div>
<div>
<blockquote>
<p class="verse">yasmin deśe niṣīdanti viprā vedavidas trayaḥ |<br>
rājñaś ca prakr̥to vidvān brāhmaṇas tāṁ sabhāṁ viduḥ ||<br></p>
</blockquote>
<p>saṅ brāhmaṇa tigaṅ siki , paḍa vruh maṅaji, hana brāhmaṇa sasiki
prajñān vidagdha, vinidhi muṅgva riṅ deśa saṅ prabhu, ikaṅ deśa
papupulanira, yeka deśa sabhā ṅaranya de saṅ paṇḍita .</p>
</div>
<div>
<blockquote>
<p class="verse">na sā sabhā yatra na santi vr̥ddhā vr̥ddhā na te
ye na vadanti dharmam |<br>
nāsau dharmo yatra na satyam asti na tat satyaṁ yac
chalenānuviddham ||<br></p>
</blockquote>
<p>ikaṅ sabhā , yan tan hana saṅ vr̥ddhah tan sabhā ṅaranya, saṅ
vr̥ddhah yan tan vruh iṅ riṅ dharma, tan vr̥ddhah ṅaranira, saṅ
vruh iṅ dharma yan tan agəgvana kasatyan , tan dharma ṅaranikā,
kunaṅ yan tan ginavayakən ikaṅ dharma riṅ sabhā, sukət paṅəməh
ṅaranikā sahaneṅ sabhā, mapan ikaṅ deśa kinahananiṅ dharma, tan
kavoraniṅ adharmi, yeka sabhā ṅaranya.</p>
</div>
<div>
<blockquote>
<p class="verse">sabhā vā na praveṣṭavyā vaktavyaṁ vā samañjasam
|<br>
abruvan vibruvan vāpi naro bhavati kilbiṣī ||<br></p>
</blockquote>
<p>kunaṅ ikaṅ vvaṅ aṅujarakən prāya yukti, salah denya vəkasan,
makveh ujarnya, vvaṅ katon doṣanya , ika ta kabeh tan yogya tumamaa
riṅ sabhā.</p>
</div>
<div>
<blockquote>
<p class="verse">yatra dharmo hy adharmeṇa satyaṁ yatrānr̥tena ca
|<br>
hanyate prekṣamāṇānāṁ hatās tatra sabhāsadaḥ ||<br></p>
</blockquote>
<p>mataṅyan maṅkana, dharmanika saṅ uniṅa riṅ dharma, hilaṅ ika
deniṅ adharma riṅ sabhā, kasatyanira maṅkanātah hilaṅ ikā deniṅ
adva riṅ sabhā, yapvan alah juga dharma deniṅ adharma, alah juga
satya deniṅ adva, paḍa hana pva ya riṅ sabhā, patimbunaniṅ kuṇapa
ṅaraniṅ sabhā yan maṅkana.</p>
</div>
<div>
<blockquote>
<p class="verse">dharma eva hato hanti dharmo rakṣati rakṣitaḥ
|<br>
tasmād dharmo na hantavyo mā no dharmo hato ’vadhīt ||<br></p>
</blockquote>
<p>kunaṅ yan iṅilaṅakən saṅ hyaṅ dharma, maləs juga sira
maṅilaṅakən, yan rinakṣa saṅ hyaṅ dharma, maləs juga sira maṅrakṣa
, mataṅyan maṅkana, hayvāṅilaṅakən dharma, liṅniṅ vvaṅ, tan
paṅilaṅakən pva kita dharma, tan paṅilaṅakən sira iri ya, maṅkana
liṅ .</p>
</div>
<div>
<p>atəhər pramāṇastava .</p>
<p>apan tan hana ləviha sakeṅ dharma,sira pinakapramāṇaniṅ loka,
sira ta pinakasvarga saṅ magave hayu, sira pinakakaləpasan saṅ
paṇḍita, tan maṅkana ikaṅ vvaṅ adharma, tan hana gamāntyanya
maṅkanāta saṅka pisana tuvi.</p>
</div>
<div>
<p>mapan ikaṅ loka kabeh, dharma umagəhakən ika, kinapagəhakən pva
sira de saṅ yatna, maləs sira magəhakən, apan tan pāpa ikaṅ loka
maṅkana , ikaṅ tan aṅilaṅakən dharma.</p>
</div>
<div>
<blockquote>
<p class="verse">vr̥ṣo hi bhagavān dharmas tasya yaḥ kurute tv alam
|<br>
vr̥ṣalaṁ taṁ vidur devās tasmād dharmaṁ na lopayet ||<br></p>
</blockquote>
<p>mataṅyan maṅkana, ləmbu rūpa bhaṭāra dharma, hana pva vvaṅ tan
agave dharma, yeka pāpa liṅniṅ deva, maṅkana pva ya, hayva kita
maṅilaṅakən dharma.</p>
</div>
<div>
<blockquote>
<p class="verse">eka eva suhr̥d dharmo nidhāne ’py anuyāti yaḥ
|<br>
śarīreṇa samaṁ nāśaṁ sarvam anyad dhi gacchati ||<br></p>
</blockquote>
<p>saṅ tumut ri kālaniṅ pati sira ta bhaṭāra dharma, mitra tan
pakarva pva, parəṅ ilaṅ mvaṅ śarīra, mvaṅ dharma, kunaṅ ikaṅ dravya
len sakerika, salah paran ika.</p>
</div>
<div>
<blockquote>
<p class="verse">pādo ’dharmasya kartāraṁ pādaḥ sākṣiṇam r̥cchati
|<br>
pādaḥ sabhāsadaḥ sarvān pādo rājānam r̥cchati ||<br></p>
</blockquote>
<p>saṅ hyaṅ dharma saparapatan tinəmuniṅ mavyavahāra yan satya,
maṅkana ikaṅ sākṣi yan satya, anəmu saparapatanira saṅ hyaṅ dharma,
maṅkana saṅ mavivakṣa kabeh, yan satya anəmu saparapatanira saṅ
hyaṅ dharmātah, saṅ prabhu anəmu saparapatanirātah, agəṅ juga
phalaniṅ kasatyan ginavayakən .</p>
</div>
<div>
<blockquote>
<p class="verse">rājā bhavaty anenās tu mucyante ca sabhāsadaḥ
|<br>
eno gacchati kartāraṁ nindārho yatra nindyate ||<br></p>
</blockquote>
<p>saṅ prabhu tan kahanan sira riṅ pāpa, saṅ mavivakṣa kabeh luput
sira riṅ pāpa, ikaṅ mavyavahāra salah pakṣanya juga təmpuhanya,
nininda siṅ saṅkananya, kahava tkeṅ deśa kahananya.</p>
</div>
<div>
<blockquote>
<p class="verse">jātimātropajīvī vā kāmaṁ syād brāhmaṇabruvaḥ |<br>
dharmapravaktā nr̥pater na tu śūdraḥ kathaṁ cana ||<br></p>
</blockquote>
<blockquote>
<p class="verse">yasya śūdras tu kurute rājño dharmavivecanam |<br>
tasya sīdati tad rāṣṭraṁ paṅke gaur iva paśyataḥ ||<br></p>
</blockquote>
<p>maṅkana saṅ prabhu, yan śūdra prāgvivākanira , kaḍatvanira
durbala kṣaya, kadi ləmbu kapətək riṅ latək ajro.</p>
</div>
<div>
<blockquote>
<p class="verse">yad rāṣṭraṁ śūdrabhūyiṣṭhaṁ nāstikākrāntam advijam
|<br>
vinaśyaty āśu tat kr̥tsnaṁ durbhikṣavyādhipīḍitam ||<br></p>
</blockquote>
<p>ikaṅ rājya yan kakehaniṅ śūdra, akveh vvaṅ manayākən deva iriya,
tan pabrāhmaṇa ikaṅ rājya maṅkana, śīghra hilaṅ deniṅ lapā vyādhi
bhaya kaḍatvanira.</p>
</div>
<div>
<p>maṅkana pva ya, maṅutusa ta sirāmivakṣaa *, vvaṅ vruh iṅ āgama,
śīghra maṅucapa yan tinakvanan, saṅ makveh kavruhnira śruti veda ,
paḍaməlakəna vataṅan pāt, ikaṅ vetan *pamivakṣana , sakveh saṅ
umuṅguh irika, sira ta paḍa umiṅət-iṅəta sarasaniṅ vyavahāra.</p>
</div>
<div>
<blockquote>
<p class="verse">dharmāsanam adhiṣṭhāya saṁvītāṅgaḥ samāhitaḥ |<br>
praṇamya lokapālebhyaḥ kāryadarśanam ārabhet ||<br></p>
</blockquote>
<p>maṅkanānakəna sajiniṅ vataṅan, apuy riṅ payajñan , kumbha mesya
bañu, halalaṅ, sarvavīja, maṇik curiga muṅgva riṅ səṇḍi. tumama pva
saṅ prāgvivāka riṅ sabhā, mavəḍihana, asalimputa , maṅañjalia riṅ
caturlokapāla, luməkasa ta sira maṅiṅət-iṅəta kāryanikaṅ
mavyavahāra kalih.</p>
</div>
<div>
<blockquote>
<p class="verse">arthānarthāv ubhau buddhvā dharmādharmau ca
kevalau |<br>
varṇakrameṇa sarvāṇi paśyet kāryāṇi kāryiṇām ||<br></p>
</blockquote>
<p>kavruhananira taṅ ujar adon lavan tan padon, mvaṅ ikaṅ tuhu
lavan adva, nahan ta kāryanikaṅmavyavahāra kalih, iniṅət-iṅətənira,
tumutana kramaniṅ varṇanikaṅ mavyavahāra.</p>
</div>
<div>
<blockquote>
<p class="verse">bāhyair vibhāvayel liṅgair bhāvam antargataṁ
nr̥ṇām |<br>
svaravarṇeṅgitākāraiś cakṣuṣā ceṣṭitena ca ||<br></p>
</blockquote>
<p>adharma buddhinikaṅ mavyavahāra, iṅətakənanya tuvi, kavruhana ,
de saṅ prāgvivāka , vāhyaliṅgaiḥ , makanimitta *paṅanumāna katon,
śabdanya kasalahan, kavənəsan, eṅas tan asiga ri vəkasan, mulat
muliṅā, salah alaṅə̄ .</p>
</div>
<div>
<blockquote>
<p class="verse">ākārair iṅgitair gatyā ceṣṭayā bhāṣitena ca |<br>
netravaktravikāraiś ca gr̥hyate ’ntargataṁ manaḥ ||<br></p>
</blockquote>
<p>takvan ikaṅ manah, alit pinakabuṅkahiṅ buddhi, yadyapi
inət-ətakən ya denikaṅ avyavahāra, yan adharma, kavruhana ika de
saṅ prāgvivāka , makanimitta vāhyaliṅga . ākāraiḥ , iṅgitaiḥ ,
lakunya, ulahnya, śabdanya, vikāraniṅ ulatnya, vənəsniṅ
mukhanya.</p>
</div>
<div>iti dharma carita .</div>
</div>
<div>
<h2>Chapter 2: Protection of Faithful Women</h2>
<div>
<blockquote>
<p class="verse">bāladāyādikaṁ rikthaṁ tāvad rājānupālayet |<br>
yāvat sa syāt samāvr̥tto yāvad vātītaśaiśavaḥ ||<br></p>
</blockquote>
<p>kunaṅ dravya kalilira niṅ rare uvuh-uvuh , kəmitən kəkəsana saṅ
prabhu, ikaṅ dravya, yan apa maṅkana, yāvat sa syāt samāvr̥tto ,
yan huvus maṅaji, yan tapvan vənaṅ rumakṣa dravyanya, kunaṅ yan
huvus mulih sakiṅ gurunya, vənaṅ rumakṣa dravyanya, vehakəna ikaṅ
dravya iriya.</p>
</div>
<div>
<blockquote>
<p class="verse">vaśāputrāsu caivaṁ syād rakṣaṇaṁ niṣkulāsu ca
|<br>
pativratāsu ca strīṣu vidhavāsv āturāsu ca ||<br></p>
</blockquote>
<p>strī valva-valvan mānak rare rakṣanən ika de saṅ prabhu, strī
valu tan pabapebu , strī valu vyādhi, *makapaṅguhan satyanya riṅ
jalunya, ika ta katiga rakṣanən de saṅ prabhu, sira aṅilaṅakəna yan
hana vvaṅ avamāna iriya, mataṅnyan maṅkana, ikaṅ kasatyan haneriya,
pāvak bhaṭāra dharma katvaṅananira , kunaṅ yan satya ikaṅ strī,
hayva saṅ prabhu parabyāpāra irikā kabeh.</p>
</div>
<div>
<blockquote>
<p class="verse">jīvantīnāṁ tu tāsāṁ ye tad dhareyuḥ svabāndhavāḥ
|<br>
tāñ chiṣyāc cauradaṇḍena dhārmikaḥ pr̥thivīpatiḥ ||<br></p>
</blockquote>
<p>yapvan hana kadaṅ nikaṅ strī valu satya səḍaṅnyan ahurip,
umalapa dravyanya, daṇḍan ikaṅ aṅalap de saṅ prabhu, sadaṇḍaniṅ
maliṅ daṇḍaanya .</p>
</div>
<div>iti strīsatyasaṅrakṣaṇa .</div>
</div>
<div>
<h2>Chapter 3: Account of Established Norms</h2>
<div>
<blockquote>
<p class="verse">pranaṣṭasvāmikaṁ rikthaṁ rājā tryabdaṁ nidhāpayet
|<br>
arvāk tryabdād dharet svāmī pareṇa nr̥patir haret ||<br></p>
</blockquote>
<p>kunaṅ ikaṅ dravya tan hana saṅ madravya, kəkəsana de saṅ prabhu
ikaṅ dravya maṅkana, tluṅ tahun lavasanya , yapvan təka ikaṅ
madravya, aminta i sira, vehakəna ikaṅ dravya de saṅ prabhu, yapvan
alivat sakeṅ tigaṅ tahun, alapən ikaṅ dravya de saṅ prabhu.</p>
</div>
<div>
<blockquote>
<p class="verse">mamedam iti yo brūyāt so ’nuyojyo yathāvidhi |<br>
saṁvādya rūpasaṁkhyādīn svāmī tad dravyam arhati ||<br></p>
</blockquote>
<p>dravyaṅku iki liṅnya, saṅ maṅaku dravya , ika taṅ maṅkana,
takvanana ya irikaṅ dravya inakunya, vruh pva ye rūpanya siṅgih ika
dravyanya, vehakəna iriya.</p>
</div>
<div>
<blockquote>
<p class="verse">avedayan pranaṣṭasya deśaṁ kālaṁ ca tattvataḥ
|<br>
varṇaṁ rūpaṁ pramāṇaṁ ca tatsamaṁ daṇḍam arhati ||<br></p>
</blockquote>
<p>hana tan avruh ri kahilaṅaniṅ dravyanya, kālanya, nimittanya
hilaṅ, varṇanya, rūpanya, kvehnya, kapva tika tan hana kinavruhanya
, kevalya maṅaku dravya juga ya, ika ta vvaṅ maṅkana, yogya daṇḍan
ika , samūlya nikaṅ dravya inakunya daṇḍaanya.</p>
</div>
<div>
<blockquote>
<p class="verse">ādadītātha ṣaḍbhāgaṁ pranaṣṭādhigatān nr̥paḥ |<br>
daśamaṁ dvādaśaṁ vāpi satāṁ dharmam anusmaran ||<br></p>
</blockquote>
<p>kunaṅ yan təpət paṅakunya, vruh pve rūpanya, ikaṅ dravya
inakunya, vehakəna ikaṅ dravya iriya, *aṅśanana *sapanəmaniṅ
dravyanya de saṅ prabhu, *sapapuluhanya kunaṅ, *paṅaṅśanira,
rumakṣa dharmanira saṅ prabhu yan maṅkana.</p>
</div>
<div>
<blockquote>
<p class="verse">pranaṣṭādhigataṁ dravyaṁ tiṣṭhed yuktair
adhiṣṭhitam |<br>
yāṁs tatra caurān gr̥hṇīyāt tān rājebhena ghātayet ||<br></p>
</blockquote>
<p>kunaṅ ikaṅ dravya, kinonakən saṅ prabhu kəkəsana deniṅ vadvā
parcayanira, alapənya taya, mapa daṇḍanika de saṅ prabhu, yan
maṅkana, sikəpən sabhākəna , corah ṅaranya, ambahakəna riṅ liman
daṇḍaanya.</p>
</div>
<div>
<blockquote>
<p class="verse">mamāyam iti yo brūyān nidhiṁ satyena mānavaḥ |<br>
tasyādadīta ṣaḍbhāgaṁ rājā dvādaśam eva vā ||<br></p>
</blockquote>
<p>kunaṅ ikaṅ dravya alavas pinəṇḍəm, dravyaṅku iki liṅnya, pan
tuhu dravyanya, tan kinəmit saṅ prabhu ika, yadyapin maṅkana,
maṅkana de saṅ prabhu, sapanəmanikaṅ dravya, *sapararva-vəlasanya
kunəṅ<mark>alapən anya</mark>.</p>
</div>
<div>
<blockquote>
<p class="verse">anr̥taṁ tu vadan daṇḍyaḥ svavittasyāṁśam aṣṭamam
|<br>
tasyaiva vā nidhānasya saṁkhyayālpīyasīṁ kalām ||<br></p>
</blockquote>
<p>kunaṅ yan mithya ya, daṇḍan, i savilaṅnikaṅ dravya , ləvihana ta
sapavvalunya , ləvihana sapanəm-bəlasnya kunaṅ.</p>
</div>
<div>
<blockquote>
<p class="verse">vidvāṁs tu brāhmaṇo dr̥ṣṭvā pūrvopanihitaṁ nidhim
|<br>
aśeṣato ’py ādadīta sarvasyādhipatir hi saḥ ||<br></p>
</blockquote>
<p>kunaṅ saṅ brāhmaṇa, yan panəmva dravya pinəṇḍəm alavas ,
alapənira kabeh, tan aṅśanana de saṅ prabhu, mataṅnyan maṅkana, saṅ
brāhmaṇa viśeṣan riṅ janma kabeh.</p>
</div>
<div>
<blockquote>
<p class="verse">yaṁ tu paśyen nidhiṁ rājā purāṇaṁ nihitaṁ kṣitau
|<br>
tasmād dvijebhyo dattvārdham ardhaṁ kośe praveśayet ||<br></p>
</blockquote>
<p>saṅ prabhu kunaṅ yan panəmva dravya pinəṇḍəm alavas, aveha sira
satəṅahnikaṅ dravya tinəmu denira i saṅ brāhmaṇa, ikaṅ satəṅah
alapənira.</p>
</div>
<div>
<blockquote>
<p class="verse">nidhīnāṁ hi purāṇānāṁ dhātūnām eva ca kṣitau |<br>
ardhabhāg rakṣaṇād rājā bhūmer adhipatir hi saḥ ||<br></p>
</blockquote>
<p>mataṅyan maṅkana inalapnira sapanəmunikaṅ vvaṅ manəmu parva ,
kinarvanira lavan saṅ brāhmaṇa, phala nirān paṅrakṣaṅ rāt, apan
svāminiṅ pr̥thivī tattvanira.</p>
</div>
<div>
<blockquote>
<p class="verse">dātavyaṁ sarvavarṇebhyo rājñā caurair hr̥taṁ
dhanam |<br>
rājā tad upayuñjānaś caurasyāpnoti kilbiṣam ||<br></p>
</blockquote>
<p>kunaṅ ikaṅ dravya kālap deniṅ maliṅ, vehakəna irikaṅ madravya, i
salvira nikaṅ madravya, yan kapaṅgiha de saṅ prabhu ikaṅ dravya,
kunaṅ yan inalap de saṅ prabhu ikaṅ dravya, sapāpaniṅ maliṅ
kapaṅguh denira.</p>
</div>
<div>
<blockquote>
<p class="verse">jātijānapadān dharmān śreṇīdharmāṁś ca dharmavit
|<br>
samīkṣya kuladharmāṁś ca svadharmaṁ pratipādayet ||<br></p>
</blockquote>
<p>ulah kinapagəhakən iṅ janma , mvaṅ kinapagəhakən iṅ thāni
janapada, kinapagəhakən iṅ baṇyāga kunəṅ , kinapagəhakən iṅ
kavatəkanya kunaṅ, ika ta kabeh kapagəhakəna de saṅ prabhu, yan ri
svadharmanya, rumakṣa ri svadharmanira yan maṅkana.</p>
</div>
<div>
<blockquote>
<p class="verse">svāni karmāṇi kurvāṇā dūre santo ’pi mānavāḥ |<br>
priyā bhavanti lokasya sve sve karmaṇy avasthitāḥ ||<br></p>
</blockquote>
<p>yadyapi adoh puṇḍuhnya ikaṅ vvaṅ sādhu, ginavayakənya juga
svakarmanya, yatna juga ri kajanmanya , kapva ta ya, apagəh ri
svadharmanya sovaṅ-sovaṅ, rakṣan ika de saṅ prabhu, tan hana
varṇasaṅkara nikaṅ rāt.</p>
</div>
<div>
<blockquote>
<p class="verse">notpādayet svayaṁ kāryaṁ rājā nāpy asya pūruṣaḥ
|<br>
na ca prāpitam anyena grasetārthaṁ kathaṁ cana ||<br></p>
</blockquote>
<p>hayva saṅ prabhu prihavak yan paməgatakəna vyavahāra, prāgvivāka
nira maṅkanātah, tan prihavaka, tan paṅapa maṅaji yan tan paviveka,
saṅka pisana tuvi.</p>
</div>
<div>
<blockquote>
<p class="verse">yathā nayaty asr̥kpātair mr̥gasya mr̥gayuḥ padam
|<br>
nayet tathānumānena dharmasya nr̥patiḥ padam ||<br></p>
</blockquote>
<p>kady aṅganikaṅ tuha buru, tumut ikaṅ buron kəna panah denya,
titisniṅ rahnya paṅavruhanya riṅ paranya, maṅkanāta saṅ prabhu,
kavruhananira tādva-tuhunikaṅ mavyavahāra kālih, makanimitta
*paṅanumāna vāhyaliṅgādi .</p>
</div>
<div>
<blockquote>
<p class="verse">satyam arthaṁ ca saṁpaśyed ātmānam atha sākṣiṇaḥ
|<br>
deśaṁ kālaṁ ca rūpaṁ ca vyavahāravidhau sthitaḥ ||<br></p>
</blockquote>
<p>kavruhana saṅ prāgvivāka tuhuniṅ vyavahāra, buddhiniṅ
mavyavahāra , sākṣinya, deśanya, kālanya, rūpanya, kapva
kavruhananira , mapagəha ta sira, ri kavidhyaniṅ vyavahāra.</p>
</div>
<div>
<blockquote>
<p class="verse">sadbhir ācaritaṁ yat syād dhārmikaiś ca
dvijātibhiḥ |<br>
tad deśakulajātīnām aviruddhaṁ prakalpayet ||<br></p>
</blockquote>
<p>ikaṅ maryāda huvus ginavayakən saṅ paṇḍita, dhārmika brāhmaṇa,
gavayakəna tan paviruddha ya lavan deśa-kula-jāti -mārga de saṅ
prāgvivāka .</p>
</div>
<div>iti maryādacarita.</div>
</div>
<div>
<h2>Chapter 4: Account of (Non-payment of) Debt</h2>
<div>
<blockquote>
<p class="verse">adhamarṇārthasiddhyartham uttamarṇena coditaḥ
|<br>
dāpayed dhanikasyārtham adhamarṇād vibhāvitam ||<br></p>
</blockquote>
<p>kunaṅ ikaṅ vvaṅ mahutaṅ, tagihən kədvakəna denikaṅ mapihutaṅ,
śuddhānya hutaṅnya ri saṅ pradhana , prakāśakənanya tuvi,
*huvusaniṅ hutaṅnya.</p>
</div>
<div>
<blockquote>
<p class="verse">yair yair upāyair arthaṁ svaṁ prāpnuyād
uttamarṇikaḥ |<br>
tair tair upāyaiḥ saṁgr̥hya dāpayed adhamarṇikam ||<br></p>
</blockquote>
<p>kunaṅ ikaṅ mapihutaṅ, upāyanya kapva kāraṇaniṅ pihutaṅnyan
mijila, tan vehən maṅgəh atuṅgu, kāraṇanyan panahuranaṅ
hutaṅnya.</p>
</div>
<div>
<blockquote>
<p class="verse">dharmeṇa vyavahāreṇa chalenācaritena ca |<br>
prayuktaṁ sādhayed arthaṁ pañcamena balena ca ||<br></p>
</blockquote>
<p>tagihən , asih-asihən , konən manahura, kapiṅro, taṅtaṅən
mavyavahāra, kapiṅtiga, adāna sisilihan, kapiṅpat, dānana tuṅgal ,
maṅkana upāyaniṁ sumādhya pihutaṅnya mijila, tan kavənaṅ pva ya
ikaṅ mahutaṅ deniṅ upāya pat, lakvakəna ta kapiṅlimaniṅ upāya,
valātkāran , irən huluna.</p>
</div>
<div>
<blockquote>
<p class="verse">yaḥ svayaṁ sādhayed artham uttamarṇo ’dhamarṇikāt
|<br>
na sa rājñābhiyoktavyaḥ svakaṁ saṁsādhayan dhanam ||<br></p>
</blockquote>
<p>ikaṅ mapihutaṅ , sumādhya pihutaṅnya mijila , saṅkerikaṅ
mahutaṅ, tatan uhutana de saṅ prabhu, apan tumagihakən māsnya ika,
tunānyāya gatinya, kunaṅ ikaṅ ahutaṅ, ulih anyāya gatinya.</p>
</div>
<div>
<blockquote>
<p class="verse">arthe ’pavyayamānaṁ tu karaṇena vibhāvitam |<br>
dāpayed dhanikasyārthaṁ daṇḍaleśaṁ ca śaktitaḥ ||<br></p>
</blockquote>
<p>kunaṅ ikaṅ * anaṅguh mamuhaka ri hutaṅnya, tan katon riṅ * pañji
ikaṅ puhakakənanya , sahurənya ikaṅ hutaṅ sakesi riṅ pañji saṅ
pradhana , daṇḍa ta ya mātra sakavənaṅnya .</p>
</div>
<div>
<blockquote>
<p class="verse">r̥ṇe deye pratijñāte pañcakaṁ śatam arhati |<br>
apahnave tu dviguṇaṁ tan manor anuśāsanam ||<br></p>
</blockquote>
<p>ikaṅ hutaṅ sinamayakən , sahurən ya denikaṅ ahutaṅ, ri təka
samaya pva tan sinahuranya , yogya daṇḍan ikaṅ vvaṅ maṅkana, daṇḍa
limaṅ paṇa, tumutana satus paṇa, ku, 1, mā, 5 , yan samaṅkana
hutaṅniṅ mithyanya , kunaṅ yan paṅas tan pasamayā nahura liṅnya,
katəpətan deniṅ sākṣi mvaṅ tulis, ləpihakəna ikaṅ pañca paṇa, ku, 2
, riṅ satus * paṅḍaṇḍeriya , maṅkana śāsana bhaṭāra manu.</p>
</div>
<div>ya tapva ahutaṅ, pinet kinuṅkuṅ ta ya de pradhana,
sajatyahirahiri, məməndət kunaṅ, tan ambava Utənaradi, lvaṅ pivakaṅ
nadya niṣṭa, pradhana tan sama ḍaṇḍa, ləbur pirak pradhana, təhər
huculana kaṅ ahutaṅ. salviriṅ niṣṭa tiniban hastacapala vākpāruṣya,
tan katut kanut iṅ ubhaya, ləbur pirak kaṅ pira:kaṁ pradhana,
bantən iṅ pitara, ṅa. mvah jajaka, hinuṅgah iṅ hinuṅgeṁ rabiniṅ
voṅ, makādy oraraṅaniṅ len, yathā yadṭa pinisah voṅ jalir ṅaran,
jajaka pinikṣeṅ lokika, kneṅ lokika: sipat, ya ta lvir, 40000, tuvi
pinaten kavnaṅ, ndah tan kneṅ lokika:, sajatya nir sipat. voṅ
apadva sinambat, hana len, tinurunakna śinabda, de upatya, sakvehiṅ
sinambat buron hatavan brana, tinampak rah de haburva vnaṅ. kunəṅ
pvekaṅ tan tinuron, ḍaṇḍa kaṅ sinambat vrat iṅ apadu.</div>
<div>
<blockquote>
<p class="verse">apahnave ’dhamarṇasya dehīty uktasya saṁsadi |<br>
abhiyoktā diśed deśaṁ karaṇaṁ vānyad uddiśet ||<br></p>
</blockquote>
<p>kunaṅ yan paṅas tikaṅ ahutaṅ, tuduhakəna deśa kahanan yan
pahutaṅ , pintonana pañji mvaṅ sākṣi.</p>
</div>
<div>
<blockquote>
<p class="verse">yatra na syāt kr̥taṁ pattraṁ karaṇaṁ ca na vidyate
|<br>
na copalambhaḥ pūrvoktas tatra daivī kriyā bhavet ||<br></p>
</blockquote>
<p>yan tan hana patranikaṅ * ananagih , sādhananiṅ * ananagih tan
hanātah, tan hana putra *kalāntara , tan hanāmituturi ,samāsatyaa
juga ya, bhaṭāra kumavruhanā dva-tuhunya.</p>
</div>
<div>
<blockquote>
<p class="verse">adeśaṁ yaś ca diśati nirdiśyāpahnute ca yaḥ |<br>
yaś cādharottarān arthān vigītān nāvabudhyate ||<br></p>
</blockquote>
<p>hanāpihutaṅ tumuduh ikaṅ deśa, pisaniṅuna deśanikaṅ mahutaṅ,
hana ta deśa tinuduh pūrvaka, vəkasan kinasnya, hana tan vruh ri
kveh-kəḍikniṅ pihutaṅnya , mvaṅ tan vruh pakənaniṅ piraknyan
*hinutaṅ.</p>
</div>
<div>
<blockquote>
<p class="verse">apadiśyāpadeśyaṁ ca punar yas tv apadhāvati |<br>
samyak praṇihitaṁ cārthaṁ pr̥ṣṭaḥ san nābhinandati ||<br></p>
</blockquote>
<p>hanāpihutaṅ madalihan mariṅ deśa pisaniṅun parananya riṅ lāgi
,hana luṅhā riṅ təkaniṅ maṅucapana , tinakvanan de saṅ prāgvivāka i
sanmukhanya, mənəṅ tan sumahuri<mark>,</mark></p>
</div>
<div>
<blockquote>
<p class="verse">asaṁbhāṣye sākṣibhiś ca deśe saṁbhāṣate mithaḥ
|<br>
nirucyamānaṁ praśnaṁ ca necched yaś cāpi niṣpatet ||<br></p>
</blockquote>
<p>hana ta luṅhā niṣkāraṇa, tumiṅgalakən paṅajinya, hana tatan hana
kahyun yan huvus luməkas avyavahāra.</p>
</div>
<div>
<blockquote>
<p class="verse">brūhīty uktaś ca na brūyād uktaṁ ca na vibhāvayet
|<br>
na ca pūrvāparaṁ vidyāt tasmād arthāt sa hīyate ||<br></p>
</blockquote>
<p>liṅ saṅ prāgvivāka , huvus tinakvanan mami, lavanta mavyavahāra
, adya siṅgih karika ujarnya ri kita, mavaraha ta kita iri kami,
maṅkana liṅ saṅ prāgvivāka tatan sahur, hana tan eṅət ri ujarnya
tambeyan , hana tatan vruh ri rumuhun kāri , ika ta maṅkana kabeh,
ya tika sorakəna vicāranya.</p>
</div>
<div>
<blockquote>
<p class="verse">jñātāraḥ santi mety uktvā diśety ukto diśen na yaḥ
|<br>
dharmasthaḥ kāraṇair etair hīnaṁ tam iti nirdiśet ||<br></p>
</blockquote>
<p>jñātāraḥ santi mety uktvā , hana ta vvaṅ makveh sākṣinya, diśeti
, kinon ta ya mijilakəna sākṣinya, na cet , tatan vijilakən ya ,
ika taṅ maṅkana, varahakəna yan sor pakṣanya , makanimitta salahniṅ
kira-kiranya, dharma saṅ prāgvivāka yan maṅkana.</p>
</div>
<div>
<blockquote>
<p class="verse">abhiyoktā na ced brūyād vadhyo daṇḍyaś ca
dharmataḥ |<br>
na cet tripakṣāt prabrūyād dharmaṁ prati parājitaḥ ||<br></p>
</blockquote>
<p>hana vvaṅ managih-nagih, tinakvanan kāraṇaniṅ pihutaṅnya , tatan
sumahur kapənət , sikəpən yogya daṇḍan ika , satinagihakənanya
ləpihakəna . kunaṅ ikaṅ anagih tan paṅujarakəna , trisākṣi, ndya
lvirnya, sākṣi, likhita, bhukti, yogya sorakəna vicāranya, de saṅ
prāgvivāka.</p>
</div>
<div>
<blockquote>
<p class="verse">yo yāvan nihnuvītārthaṁ mithyā yāvati vā vadet
|<br>
tau nr̥peṇa hy adharmajñau dāpyau taddviguṇaṁ damam ||<br></p>
</blockquote>
<p>hana vvaṅ aṅas yan pahutaṅ , hana vvaṅ managih riṅ tan pahutaṅ ,
ikaṅ aṅas yan pahutaṅ , mvaṅ managih riṅ tan pahutaṅ, adharma
ṅaranya, vruh yan salah ulahnya, aṅas yan pahutaṅ , mvaṅ tan tuhv
apihutaṅ , ikaṅ vvaṅ maṅkana, yogya daṇḍan kalih, savilaṅikaṅ hutaṅ
inaṅasnya ləpihakəna, ya daṇḍanikaṅ aṅas hutaṅnya , *pandaṇḍeriya
satinagihakən ləpihakəna , daṇḍanikaṅ anagih riṅ tan pahutaṅ.</p>
</div>
<div>
<blockquote>
<p class="verse">pr̥ṣṭo ’pavyayamānas tu kr̥tāvastho dhanaiṣiṇā
|<br>
tryavaraiḥ sākṣibhir bhāvyo nr̥pabrāhmaṇasaṁnidhau ||<br></p>
</blockquote>
<p>kunaṅ yan tinagih ikaṅ ahutaṅ , apuhaka pva ya pintonakəna i saṅ
brāhmaṇa, sākṣyakəna ri rva tlu.</p>
</div>
<div>
<blockquote>
<p class="verse">yādr̥śā dhanibhiḥ kāryā vyavahāreṣu sākṣiṇaḥ |<br>
tādr̥śān saṁpravakṣyāmi yathā vācyam r̥taṁ ca taiḥ ||<br></p>
</blockquote>
<p>sakvehnikaṅ sākṣi , hinanākəniṅ pradhana riṅ vyavahāra, salviriṅ
ujar tuhu varahakəna riṅ sākṣi, varahakənaṅkv i dlāha, maṅkana
liṅnikaṅ pradhana .</p>
</div>
<div>iti r̥ṇa carita .</div>
</div>
<div>
<h2>Chapter 5: Topic of Witnesses, etc.</h2>
<div>
<blockquote>
<p class="verse">gr̥hiṇaḥ putriṇo maulāḥ kṣatraviṭśūdrayonayaḥ
|<br>
arthyuktāḥ sākṣyam arhanti na ye ke cid anāpadi ||<br></p>
</blockquote>
<p>kunaṅ lviranikaṅ sākṣi, vvaṅ magr̥ha , vvaṅ akveh anaknya,
maulāḥ apagəh riṅ tani , kṣatriya janma , vaiśya, śūdrayoni , ika
ta kabeh yogya sākṣya i tatkālaniṅ āpadgata.</p>
</div>
<div>
<blockquote>
<p class="verse">āptāḥ sarveṣu varṇeṣu kāryāḥ kāryeṣu sākṣiṇaḥ
|<br>
sarvadharmavido ’lubdhā viparītāṁs tu varjayet ||<br></p>
</blockquote>
<p>saṅ vihikana riṅ caturvarṇa, vihikan iṅ ulah dharma,
*makapaṅguhana tan lobha, gavayakəna sākṣi riṅ vyavahāra, kunaṅ yan
balik riṅ polahnya , tiṅgalakəna tan sākṣya ika.</p>
</div>
<div>
<blockquote>
<p class="verse">nārthasaṁbandhino nāptā na sahāyā na vairiṇaḥ
|<br>
na dr̥ṣṭadoṣāḥ kartavyā na vyādhyārtā na dūṣitāḥ ||<br></p>
</blockquote>
<p>vvaṅ kapihutaṅan, mamihutaṅi kunaṅ, vvaṅ apuṅguṅ, rovaṅnya riṅ
sarvakārya, vvaṅ mūlātukar , rovaṅnya cacadan, vvaṅ griṅan, vvaṅ
hinalan sapolahnya, ika ta kabeh tan yogya sākṣya.</p>
</div>
<div>
<blockquote>
<p class="verse">na sākṣī nr̥patiḥ kāryo na kārukakuśīlavau |<br>
na śrotriyo na liṅgastho na saṅgebhyo vinirgataḥ ||<br></p>
</blockquote>
<p>saṅ prabhu tuvi, uṇḍahagi, menmen, brāhmaṇa vedapāraga, viku,
viku niṣparigraha.</p>
</div>
<div>
<blockquote>
<p class="verse">nādhyadhīno na vaktavyo na dasyur na vikarmakr̥t
|<br>
na vr̥ddho na śiśur naiko nāntyo na vikalendriyaḥ ||<br></p>
</blockquote>
<p>vvaṅ lanāṅuṅguh-uṅguh , vvaṅ inucap iṅ hala , maliṅ prakāśa,
amaṇḍagiṇa , atuha dahat, rare dahat , tuṅga-tuṅgal , caṇḍāla, vuta
, tuli, ika ta kabeh tan yogya sākṣya .</p>
</div>
<div>
<blockquote>
<p class="verse">nārto na matto nonmatto na kṣuttr̥ṣṇopapīḍitaḥ
|<br>
na śramārto na kāmārto na kruddho nāpi taskaraḥ ||<br></p>
</blockquote>
<p>vvaṅ səḍaṅ alara , vvaṅ səḍaṅ avuru, buddhinyāvərə̄ kunaṅ, edan,
tan panəmu paṅanənya, alara deniṅ ṅelnya , alara deniṅ rāganya,
vvaṅ bvat pəṅiṅan , tan akukuh śabdanya , ika ta kabeh muvah tan
yogya sākṣya.</p>
</div>
<div>
<blockquote>
<p class="verse">strīṇāṁ sākṣyaṁ striyaḥ kuryur dvijānāṁ sadr̥śā
dvijāḥ |<br>
śūdrāś ca santaḥ śūdrāṇām antyānām antyayonayaḥ ||<br></p>
</blockquote>
<p>kunaṅ yan strī ikaṅ mavyavahāra , strī sākṣinya , yan dvija
mavyavahāra, dvija sākṣinira , yan śūdra mavyavahāra , śūdra
sākṣinya , yan caṇḍāla mavyavahāra , caṇḍāla sākṣinya .</p>
</div>
<div>
<blockquote>
<p class="verse">anubhāvī tu yaḥ kaś cit kuryāt sākṣyaṁ vivādinām
|<br>
antarveśmany araṇye vā śarīrasyaiva cātyaye ||<br></p>
</blockquote>
<p>salviranikaṅ vvaṅ, yan enak vruhnya riṅ yogya, ya ika yogya
sākṣya, i səḍaṅ iṅ meh matya iṅ jro umah , iṅ alas kunaṅ.</p>
</div>
<div>
<blockquote>
<p class="verse">striyāpy asaṁbhave kāryaṁ bālena sthavireṇa vā
|<br>
śiṣyeṇa bandhunā vāpi dāsena bhr̥takena vā ||<br></p>
</blockquote>
<p>kunaṅ ikaṅ strī bālena , rare dahat, atuha dahat, pinakānak riṅ
dharma, kadaṅ varga, hulun-hulun, upah-upahan, ika ta kabeh yogya
sākṣi ri tatkālaniṅ āpadgatakāla .</p>
</div>
<div>
<blockquote>
<p class="verse">bālavr̥ddhāturāṇāṁ tu sākṣyeṣu vadatāṁ mr̥ṣā |<br>
jānīyād asthirāṁ vācam utsiktamanasāṁ tathā ||<br></p>
</blockquote>
<p>kunaṅ yan rare lavan atuha , vvaṅglāna prihati, kavruhana mithya
ujarnya ri səḍaṅnya pinakasākṣi , de saṅ prāgvivāka , vvaṅ tan
apagəh ujarnya, puru-puru tuturnya.</p>
</div>
<div>
<blockquote>
<p class="verse">sāhaseṣu ca sarveṣu steyasaṁgrahaṇeṣu ca |<br>
vāgdaṇḍayoś ca pāruṣye na parīkṣeta sākṣiṇaḥ ||<br></p>
</blockquote>
<p>kunaṅ ikaṅ coracarita, strīsaṅ grahacarita , vākpāruṣyacarita,
tan pilihən sākṣya ika kabeh .</p>
</div>
<div>
<blockquote>
<p class="verse">bahutvaṁ parigr̥hṇīyāt sākṣidvaidhe narādhipaḥ
|<br>
sameṣu tu guṇotkr̥ṣṭān guṇidvaidhe dvijottamān ||<br></p>
</blockquote>
<p>i səḍaṅnyan paḍa asākṣi ikaṅ mavyavahāra kalih , asiṅ akveh
sākṣinya pituhun , de saṅ prāgvivāka , mapa yan paḍa kvehniṅ
sākṣinya, asiṅ ləvih guṇaniṅ sākṣinya pituhun, mapa yan paḍa
guṇaniṅ sākṣinya, asiṅ sujanmaniṅ sākṣinya pituhun saṅ prāgvivāka
.</p>
</div>
<div>
<blockquote>
<p class="verse">samakṣadarśanāt sākṣyaṁ śravaṇāc caiva sidhyati
|<br>
tatra satyaṁ bruvan sākṣī dharmārthābhyāṁ na hīyate ||<br></p>
</blockquote>
<p>ikaṅ mulat matanya marə̄ , ya ika yogya sākṣya, enak denyāṅrəṅə̄
prakāśa kunaṅ, mojar pva ya satya satyavacana riṅ sabhā, apagəh riṅ
dharmārtha , yogya ika makasākṣya , de saṅ prāgvivāka .</p>
</div>
<div>
<blockquote>
<p class="verse">sākṣī dr̥ṣṭaśrutād anyad vibruvann āryasaṁsadi
|<br>
avāṅ narakam evaiti pretya svargāc ca hīyate ||<br></p>
</blockquote>
<p>hana sākṣi majarakən tan sakaton, tan sakarəṅə̄ denya, ya tika
maṅguh avāṅ naraka ri patinya, sinuṅsaṅ kramanya, kinəleṅ kavah,
tinurunakən sakeṅ sakiṁ svarganya deniṅ devata kabeh .</p>
</div>
<div>
<blockquote>
<p class="verse">yatrānibaddho ’pīkṣeta śr̥ṇuyād vāpi kiṁ cana
|<br>
pr̥ṣṭas tatrāpi tad brūyād yathādr̥ṣṭaṁ yathāśrutam ||<br></p>
</blockquote>
<p>hana tatan tinulisakən ikaṅ sākṣi, tuhun vruha ta ya irikaṅ
cinarita, byakta denyāṅ rəṅə̄ kunaṅ, takvanana irikaṅ cinarita, de
saṅ prāgvivāka , majara ya irikaṅ sakaton saka rəṅə̄ denya ṅūni
.</p>
</div>
<div>
<blockquote>
<p class="verse">eko ’lubdhas tu sākṣī syād bahvyaḥ śucyo ’pi na
striyaḥ |<br>
strībuddher asthiratvāt tu doṣaiś cānye ’pi ye vr̥tāḥ ||<br></p>
</blockquote>
<p>ikaṅ vvaṅ tuṅgal tan lobhaa tuvi, tan yogya makasākṣya , akveha
, sādhua tuvi, yan strī-strī, tan yogya makasākṣya , mataṅnyan
maṅkana, tan atəguh buddhinya, svabhāvaniṅ strī-strī maṅkana, ikaṅ
sākṣi len sake strī-strī pva ya ta, sambaddha pinakādinya, akveh ta
halanya.</p>
</div>
<div>
<blockquote>
<p class="verse">svabhāvenaiva yad brūyus tad grāhyaṁ vyāvahārikam
|<br>
ato yad anyad vibrūyur dharmārthaṁ tad apārthakam ||<br></p>
</blockquote>
<blockquote>
<p class="verse">sabhāntaḥ sākṣiṇaḥ prāptān
arthipratyarthisaṁnidhau |<br>
prāḍvivāko ’nuyuñjīta vidhinānena sāntvayan ||<br></p>
</blockquote>
<p>matakvana matakvan saṅ prāgvivākari sākṣi saksya hana saṅ
mavyavahāra kalihriṅ sabhā, ujaranira ika riṅ sākṣi , *makasādhanaa
pājarnikaṅ mavyavahāra kalih i sira .</p>
</div>
<div>
<blockquote>
<p class="verse">yad dvayor anayor vittha kārye 'smiṁś ceṣṭitaṁ
mithaḥ |<br>
tad brūta sarvaṁ satyena yuṣmākaṁ hy atra sākṣitā ||<br></p>
</blockquote>
<p>ulahnya dva- tuhu ika irikaṅ vicāranya kalih, kita rakva
kumavruhi ri ya, varahakənanta pratuhunta kabeh ri mami, kita rakva
mulahakəna pinakasākṣi, riṅ mavyavahāra kalih.</p>
</div>
<div>
<blockquote>
<p class="verse">satyaṁ sākṣye bruvan sākṣī lokān prāpnoti puṣkalān
|<br>
iha cānuttamāṁ kīrtiṁ vāg eṣā brahmapūjitā ||<br></p>
</blockquote>
<p>sākṣi pva kita, satya kita mapājara, kapaṅgih ta ikaṅ svarga
uttama denta, ika yan satya vacananta , inastuti kita de bhaṭāra
brahmā.</p>
</div>
<div>
<blockquote>
<p class="verse">sākṣye ’nr̥taṁ vadan pāśair badhyate vāruṇair
bhr̥śam |<br>
vivaśaḥ śatam ājātīs tasmāt sākṣye vaded r̥tam ||<br></p>
</blockquote>
<p>hana pva sākṣy anr̥ta , inapusan deniṅ pāśa bhaṭāra baruṇa, tan
vənaṅ molah makahīṅan pañjanmanya piṅsatus, maṅkana pva pāpanya,
mataṅnyan satyaa ta denta mājar i səḍaṅnya pinakasākṣi.</p>
</div>
<div>
<blockquote>
<p class="verse">satyena pūyate sākṣī dharmaḥ satyena vardhate
|<br>
tasmāt satyaṁ hi vaktavyaṁ sarvavarṇeṣu sākṣibhiḥ ||<br></p>
</blockquote>
<p>ikaṅ sākṣi, pinavitran deniṅ kasatyanya , ulah yukti vr̥ddhi
deniṅ kasatyanya, mataṅyan ujarakəna ta satyaa, deniṅ sākṣiniṅ
mavyavahāra , ikaṅ sarvavarṇa i səḍaṅnyan pavyavahāra.</p>
</div>
<div>
<blockquote>
<p class="verse">ātmaiva hy ātmanaḥ sākṣī gatir ātmā tathātmanaḥ
|<br>
māvamaṁsthāḥ svam ātmānaṁ nr̥ṇāṁ sākṣiṇam uttamam ||<br></p>
</blockquote>
<blockquote>
<p class="verse">ekam evādvitīyaṁ tat yat satyenāvabudhyate |<br>
satyaṁ svargasya sopānaṁ pārāvārasya naur iva ||<br></p>
</blockquote>
<p>tan pakarva pva saṅ kasatyan vruh ikaṅ loka, inaran ikaṅ satyena
, apan kasatya-vacananya aṇḍa mariṅ svarga , kadi parahu niṅ vvaṅ
mahyun məntasa .</p>
</div>
<div>
<blockquote>
<p class="verse">nāsti satyāt paro dharmo nānr̥tāt pātakaṁ param
|<br>
sthitiś ca loke dharmaś ca tasmāt satyaṁ viśiṣyate ||<br></p>
</blockquote>
<p>apan tan hana dharma lena sakeṅ kasatyan, iya dharma, iya satya,
tan hana pāpa pa:pan lena len lekan sakeṅ sakiṁṅ adva, iya pāpa,
iya adva, saṅhāra ṅaranika kalih, mataṅyan ta pagəh ikaṅ loka ,
dharma hetunika , havya iṅilaṅakən saṅ hyaṅ dharma de saṅ mahyun
məntasa.</p>
</div>
<div>
<blockquote>
<p class="verse">manyante vai pāpakr̥to na kaś cit paśyatīti naḥ
|<br>
tāṁś ca devāḥ prapaśyanti svaś caivāntarapūruṣaḥ ||<br></p>
</blockquote>
<p>ikaṅ vvaṅ magave hala, vruh pva yan hala gavenya, tan hana
kumavruhi ry aku , maṅkana kaharəpnya madva, valiṅnya tan hana
mulat iriya , tan vruh pva yan saṅ hyaṅ ātma haneriya, kumavruhi
sapolahnya, mataṅyan takvan ikaṅ ulah salah vəkasan de saṅ
prāgvivāka , yadyapi vinuni .</p>
</div>
<div>
<p>hana saṅ hyaṅ tiga vəlas, kumavru hīriya , ndya lvirnira :</p>
<p>dyauḥ , ākāśa, bhūmiḥ , ləmah, āpaḥ , vvay , hr̥dayam , ātma,
candraḥ , vulan , arkaḥ , āditya, agniḥ , apuy, yamaḥ , mr̥tyu,
anilaḥ , aṅin, rātriḥ , vəṅi, dvi sandhye , esuk sore, makādi saṅ
hyaṅ dharma , sira kumavruhi sapolahniṅ sarvajanma ika kabeh, mvaṅ
pāpanikaṅ vvaṅ yan adva makasākṣya kunaṅ, kadi tiṅkahniṅ taliṅaniṅ
ləmbu polahnya kāpusan deniṅ pāśa saṅ hyaṅ baruṇa, sevu kvehnya ,
paḍomilət ry avaknya, maṅkana pāpanikaṅ vvaṅ yan adva.</p>
</div>
<div>
<blockquote>
<p class="verse">satyaṁ sākṣye bruvan sākṣī lokān prāpnoti puṣkalān
|<br></p>
</blockquote>
<p>kunaṅ yan satya kita, sakaton sakarəṅə̄ denta , tuhv ata ,
śīghra ujarakənanta, kapaṅguh ikaṅ svarga denta, mvaṅ kamokṣan,
pasaṅgrahan, maṅkana liṅ saṅ prāgvivāka riṅ sākṣi.</p>
</div>
<div>
<blockquote>
<p class="verse">yasya dr̥śyeta saptāhād uktavākyasya sākṣiṇaḥ
|<br>
rogo ’gnir jñātimaraṇam r̥ṇaṁ dāpyo damaṁ ca saḥ ||<br></p>
</blockquote>
<p>inujaran pvekaṅ sākṣi maṅkana de saṅ prāgvivāka , vulatananira
ta ya pituṅ vai lavasanya , katəkan pva ikaṅ sākṣi lara, katunvan
umahnya kunaṅ , ikaṅ hutaṅ sinaṅguhnya tuhu, pan daṇḍa ikaṅ
sākṣi.</p>
</div>
<div>
<blockquote>
<p class="verse">tripakṣād abruvan sākṣyam r̥ṇādiṣu naro ’gadaḥ
|<br>
tad r̥ṇaṁ prāpnuyāt sarvaṁ daśabandhaṁ ca sarvataḥ ||<br></p>
</blockquote>
<p>ikaṅ vvaṅ tan pahutaṅ, səḍaṅnyan pinakasākṣi riṅ r̥ṇacaritādi,
tan paṅujarakən ekadeśaniṅ tripakṣa, likhita, sākṣi, bhukti ,
sakvehnikaṅ hutaṅ sinaṅguh sinākṣyanya, kinon tagihakəna saṅ
pradhana , irikaṅ sinaṅguhnyāhutaṅ, i kavijila nikaṅ sākṣi maṅkana,
ya daṇḍanya , vuvuhana sapasa puluhanya ikaṅ hutaṅ.</p>
</div>
<div>
<blockquote>
<p class="verse">asākṣikeṣu tv artheṣu mitho vivadamānayoḥ |<br>
avindaṁs tattvataḥ satyaṁ śapathenāpi lambhayet ||<br></p>
</blockquote>
<p>ikaṅ avyavahāra kalih, tan hana kumavruhi vicāranya, tātan vruh
saṅ prāgvivāka pragivaka ri hutaṅnya , konən asatyaa ikaṅ
avyavahāra kalih, asiṅ vikāra sorakəna pakṣanya.</p>
</div>
<div>
<blockquote>
<p class="verse">maharṣibhiś ca devaiś ca kāryārthaṁ śapathāḥ
kr̥tāḥ |<br>
vasiṣṭhaś cāpi śapathaṁ śepe paijavane nr̥pe ||<br></p>
</blockquote>
<p>ikaṅ śapatha ginavayakən de mahār̥ṣi , deniṅ deva muvah, makadon
kapəgataniṅ vyavahāra, bhagavān vasiṣṭha muvah makon maśapatha a
rāja paijavana.</p>
</div>
<div>
<blockquote>
<p class="verse">na vr̥thā śapathaṁ kuryāt svalpe ’py arthe naro
budhaḥ |<br>
vr̥thā hi śapathaṁ kurvan pretya ceha ca naśyati ||<br></p>
</blockquote>
<p>ikaṅ vvaṅ dinalih aṅalap vastu bari-bari, ndan tuhu yāṅalap, nda
liṅnya, tan daṇḍan tan palakvana *həlyan denikaṅ andalih, deniṅ
hyunya səṅguhən sādhu sadākāla , maśapatha ta ya, kadi tuhva
śapathāṅku, apan bari-bari ikaṅ śinapathakənku liṅnya, tan vruh yan
ləvih hala tika tinəmunya, sakeṅ kavədinya, hayva ta maṅkana, apan
ikaṅ vvaṅ adva maśapatha , hilaṅ maṅke, hilaṅ dlāhan , maṅkana liṅ
saṅ sa hyaṅ āgama .</p>
</div>
<div>
<blockquote>
<p class="verse">kāminīṣu vivāheṣu gavāṁ bhakṣye tathendhane |<br>
brāhmaṇābhyupapattau ca śapathe nāsti pātakam ||<br></p>
</blockquote>
<p>ri səḍaṅ niṅ strī vicāra, dukut hāraka niṅ ləmbu, samidhaniṅ
mayajña, katuluṅaniṅ saṅ brāhmaṇa, tan hana pāpaniṅ maśapatha
maṅkana .</p>
</div>
<div>
<blockquote>
<p class="verse">satyena śāpayed vipraṁ kṣatriyaṁ vāhanāyudhaiḥ
|<br>
gobījakāñcanair vaiśyaṁ śūdraṁ sarvais tu pātakaiḥ ||<br></p>
</blockquote>
<p>kunaṅ deniṅ anapathaniṅ sākṣi, kasatyanta hilaṅa , yan tan satya
kita, liṅ saṅ prāgvivāka , manapathani sākṣi brāhmana, vāhananta ,
sañjatanta hilaṅa yan tan satya kita, liṅ saṅ prāgvivākān
panapathani sākṣi kṣatriya . vənaṅ-vənaṅta hilaṅa, masta hilaṅa,
yan tan satya kita, liṅanirān panapathani sākṣi vaiśya. sakvehniṅ
pāpa kabhuktia denta, yen tan satya kita, liṅanira riṅ sākṣi
śūdra.</p>
</div>
<div>
<blockquote>
<p class="verse">agniṁ vā hārayed enam apsu cainaṁ nimajjayet |<br>
putradārasya vāpy enaṁ śirāṁsi sparśayet pr̥thak ||<br></p>
</blockquote>
<p>kunaṅ yan dadi sākṣi ikaṅ śūdra, konən aṅgaməla nāpuy, de saṅ
prāgvivāka , konən asiləma riṅ vvay ajro kunaṅ, təṇḍasny anaknikaṅ
śūdra, usapən satuṅgal de saṅ prāgvivāka .</p>
</div>
<div>
<blockquote>
<p class="verse">yam iddho na dahaty agnir āpo nonmajjayanti ca
|<br>
na cārtim r̥cchati kṣipraṁ sa jñeyaḥ śapathe śuciḥ ||<br></p>
</blockquote>
<p>tan vikāra deniṅ agni, tatan kasiləm deniṅ vvai , tatan hana
lara tinəmunya, kavruhana satya vacananikaṅ sākṣi de saṅ prāgvivāka
, yeka śuci ri śapatha ṅaranya.</p>
</div>
<div>
<blockquote>
<p class="verse">vatsasya hy abhiśastasya purā bhrātrā yavīyasā
|<br>
nāgnir dadāha romāpi satyena jagataḥ spaśaḥ ||<br></p>
</blockquote>
<p>hana mahārāja vatsa ṅaranira riṅ usāna, kinon aśapathaa
tumuruneṅ apuy murub, deniṅ arinira, rambutira tuvi tan gəsəṅa
deniṅ satya nira.</p>
</div>
<div>
<blockquote>
<p class="verse">yasmin yasmin vivāde tu kauṭasākṣyaṁ kr̥taṁ bhavet
|<br>
tat tat kāryaṁ nivarteta kr̥taṁ cāpy akr̥taṁ bhavet ||<br></p>
</blockquote>
<p>ikaṅ vicāra r̥ṇādi, yan kūṭa sākṣinya, * asākṣita yan * sinatyan
tuvi, sorakəna vicāranya de saṅ prāgvivāka , yadyapi tuhu sapuhaka,
asuṅa kalāntara , tan yogya ika sorakəna pakṣanya, mutahakəna
pinaṅanya ta pva ya, *ananagih tan papihutaṅ gatinya.</p>
</div>
<div>
<blockquote>
<p class="verse">lobhān mohād bhayān maitrāt kāmāt krodhāt tathaiva
ca |<br>
ajñānād bālabhāvāc ca sākṣyaṁ vitatham ucyate ||<br></p>
</blockquote>
<p>hana ta pva sākṣi tan satya, makahetu lobhanya, mūrkhanya,
vədinya, pamitranya, hyunya, gələṅnya, puṅguṅnya, rarenya, yeka
sākṣi vitatha ṅaranya, liṅ saṅ hyaṅ āgama .</p>
</div>
<div>
<blockquote>
<p class="verse">eṣām anyatame sthāne yaḥ sākṣyam anr̥taṁ vadet
|<br>
tasya daṇḍaviśeṣāṁs tu pravakṣyāmy anupūrvaśaḥ ||<br></p>
</blockquote>
<p>ikaṅ vvaṅ tan satya ri səḍaṅnya pinakasākṣi , riṅ r̥ṇacaritādi,
lobha pinakādinya, yogya ḍaṇḍa ika , *paṅlelenaniṅ ḍaṇḍanya,
yekājarakənaṅkva yathākrama.</p>
</div>
<div>
<blockquote>
<p class="verse">lobhāt sahasraṁ daṇḍyas tu mohāt pūrvaṁ tu sāhasam
|<br>
bhayād dvau madhyamau daṇḍau maitrāt pūrvaṁ caturguṇam ||<br></p>
</blockquote>
<p>kunaṅ yan lobha kāraṇanyādva , səḍaṅnyan pinakasākṣi, sevu paṇa
ḍaṇḍanya , ma, su, 3 , mā, 2. kunaṅ yan moha hetunyan adva , pūrva
sāhasa panḍaṇḍeriya , ma, su, 3 , mā, 2, təkanya .</p>
</div>
<div>
<blockquote>
<p class="verse">kāmād daśaguṇaṁ pūrvaṁ krodhāt tu triguṇaṁ param
|<br>
ajñānād dve śate pūrṇe bāliśyāc chatam eva tu ||<br></p>
</blockquote>
<p>kunaṅ yan * strī-kahyunya hetunya adva , daśaguṇakəna ikaṅ pūrva
sāhasa , ma, su, 7, mā, 1 , təkanya . kunaṅ yan krodha hetunya
adva, ḍaṇḍa, ma, su, 4, mā, 11. kunaṅ yan puṅguṅnya hetunya
hetunyan adva, rvaṅ atus paṇa panḍaṇḍeriya , mā, 10, təkanya .
kunaṅ yan *milu-kelu hetunya adva, satus paṇa panḍaṇḍeriya,mā, 5,
təkanya .</p>
</div>
<div>
<blockquote>
<p class="verse">etān āhuḥ kauṭasākṣye proktān daṇḍān manīṣibhiḥ
|<br>
dharmasyāvyabhicārārtham adharmaniyamāya ca ||<br></p>
</blockquote>
<p>ḍaṇḍaniṅ kūṭasākṣi sampun vinarahakən prabhedanya , laṅgəṅa saṅ
hyaṅ dharma donya , mvaṅ tan hanaaniṅ umulahakən adharma.</p>
</div>
<div>
<blockquote>
<p class="verse">kauṭasākṣyaṁ tu kurvāṇāṁs trīn varṇān dhārmiko
nr̥paḥ |<br>
pravāsayed daṇḍayitvā brāhmaṇaṁ tu vivāsayet ||<br></p>
</blockquote>
<p>ikaṅ kṣatriya , veśya, śūdra, gumavayakəna kūṭa sākṣi, səḍaṅnya
pinakasākṣi niṅ avyavahāra , ḍaṇḍan yathāparādha ya , ri huvusnya
dohakəna ya, kunaṅ brāhmaṇān kūṭasākṣi, tan ḍaṇḍan , dohakəna juga
sira, dhārmika saṅ prabhu yan maṅkana deniran ḍaṇḍa.</p>
</div>
<div>iti sākṣicarita .</div>
</div>
<div>
<h2>Chapter 6: Topic of the court</h2>
<div>
<blockquote>
<p class="verse">daśa sthānāni daṇḍasya manuḥ svāyaṁbhuvo ’bravīt
|<br>
triṣu varṇeṣu tāni syur akṣato brāhmaṇo vrajet ||<br></p>
</blockquote>
<p>bhaṭāra svāyambhuva manu, mavarah sira sthānaniṅ ḍaṇḍa riṅ
trivarṇa, sapuluh kvehnya, kunaṅ liṅira riṅ brāhmaṇa, tan hana
pakənanikaṅ pakaḍananiṁ pakənaniṅkaṅ brāhmaṇa, iṅgata juga.</p>
</div>
<div>
<blockquote>
<p class="verse">upastham udaraṁ jihvā hastau pādau ca pañcamam
|<br>
cakṣur nāsā ca karṇau ca dhanaṁ dehas tathaiva ca ||<br></p>
</blockquote>
<p>lvirnya, upastha, vətəṅ , ilat, taṅan, suku, mata, taliṅa, iruṅ,
pāyu, avak, nahan sthānaniṅ ḍaṇḍa riṅ trivarṇa, sapuluh
kvehnya.</p>
</div>
<div>
<blockquote>
<p class="verse">anubandhaṁ parijñāya deśakālau ca tattvataḥ |<br>
sārāparādho cālokya daṇḍaṁ daṇḍyeṣu pātayet ||<br></p>
</blockquote>
<p>paganti-gantiniṅ sahurniṅ mavyavahāra kalih, kavruhana de saṅ
prāgvivāka, deśanya, kālanya, maṅkanātah , ujarnya adon kavruhana
ta denira, tibākəna ta ḍaṇḍa irikaṅ yogya ḍaṇḍan .</p>
</div>
<div>
<blockquote>
<p class="verse">adharmadaṇḍanaṁ loke yaśoghnaṁ kīrtināśanam |<br>
asvargyaṁ ca paratrāpi tasmāt tat parivarjayet ||<br></p>
</blockquote>
<p>kunaṅ yan tan patut yukti denira saṅ prabhu mandaṇḍa, hala sira
, hilaṅ yoganira, hilaṅ puṇyanira, hilaṅ svarganira, mataṅnyan
hilaṅakənanira taṅ andaṇḍa tan yukti.</p>
</div>
<div>
<blockquote>
<p class="verse">adaṇḍyān daṇḍayan rājā daṇḍyāṁś caivāpy adaṇḍayan
|<br>
ayaśo mahad āpnoti narakaṁ caiva gacchati ||<br></p>
</blockquote>
<p>yan panḍaṇḍa saṅ prabhu irikaṅ tan yogya ḍaṇḍan, yan tan
panḍaṇḍa sira irikaṅ yogya ḍaṇḍa saṅ prabhu, amaṅgih duryaśa
ḍūryyaṣan sira, amaṅgih hamaṅguḥ amaṅguḥ pāpa naraka sira.</p>
</div>
<div>
<blockquote>
<p class="verse">vāgdaṇḍaṁ prathamaṁ kuryād dhigdaṇḍaṁ tadanantaram
|<br>
tr̥tīyaṁ dhanadaṇḍaṁ tu vadhadaṇḍam ataḥ param ||<br></p>
</blockquote>
<p>ujar ahala gavayakəna ḍaṇḍa de saṅ prabhu rumuhun, kapiṅrvanya ,
ujar kelik-elik, kapiṅtiganya, ḍaṇḍa dhana , kapiṅpatnya, ḍaṇḍa
pati.</p>
</div>
<div>
<blockquote>
<p class="verse">vadhenāpi yadā tv etān nigrahītuṁ na śaknuyāt
|<br>
tadaiṣu sarvam apy etat prayuñjīta catuṣṭayam ||<br></p>
</blockquote>
<p>yadyapi vənaṅ anibākəna ḍaṇḍa saṅ prabhu, hayva vavaṅ dahat, ya
ta kramaniṅ ḍaṇḍa tibākənanira , irikaṅ yogya ḍaṇḍan .</p>
</div>
<div>
<blockquote>
<p class="verse">lokasaṁvyavahārārthaṁ yāḥ saṁjñāḥ prathitā bhuvi
|<br>
tāmrarūpyasuvarṇānāṁ tāḥ pravakṣyāmy aśeṣataḥ ||<br></p>
</blockquote>
<p>ṅaranikaṅ pirak, tāmra , mās, yan patəmahan saga, kupaṅ, māṣa ,
tahil, varahakəna riṅ loka, makadon kavruhanya, ya tikāja
rakənaṅkva kabeh.</p>
</div>
<div>
<blockquote>
<p class="verse">jālāntaragate bhānau yat sūkṣmaṁ dr̥śyate rajaḥ
|<br>
prathamaṁ tat pramāṇānāṁ trasareṇuṁ pracakṣate ||<br></p>
</blockquote>
<blockquote>
<p class="verse">trasareṇavo ’ṣṭau vijñeyā likṣaikā parimāṇataḥ
|<br>
tā rājasarṣapas tisras te trayo gaurasarṣapaḥ ||<br></p>
</blockquote>
<p>ikaṅ vvalu trasareṇu, ṅa, ləbū katon səḍəṅiṅ raviteja sumənə̄
riṅ tavaṅ, yeka salikṣā ṅaranya , tigaṅ likṣā, sasavi putih
ṅaranya, tigaṅ sasavi putih, sasavi kuniṅ ṅaranya.</p>
</div>
<div>
<blockquote>
<p class="verse">sarṣapāḥ ṣaḍ yavo madhyas triyavaṁ tv eva
kr̥ṣṇalam |<br>
pañcakr̥ṣṇalako māṣas te suvarṇas tu ṣoḍaśa ||<br></p>
</blockquote>
<p>nəm sasavi kuniṅ, təṅah yava ṅaranya, tigaṅ yava, sakr̥ṣṇalam
ṅaranya, limaṅ kr̥ṣṇalam, samāṣa ṅaranya, nəm bəlas māṣa , satahil
kuna ṅaranya, mā, 4, yan iṅ pirak.</p>
</div>
<div>
<blockquote>
<p class="verse">palaṁ suvarṇāś catvāraḥ palāni dharaṇaṁ daśa |<br>
dve kr̥ṣṇale samadhr̥te vijñeyo rūpyamāṣakaḥ ||<br></p>
</blockquote>
<p>pataṅ tahil kuna , ya satahil pirak ṅaranya, ikaṅ sapuluh tahil
kuna , ya sadharaṇa ṅaranya, yan iṅ mas,ma, su, 2, mā, 8, təkanya
yan iṅ pirak ,ikaṅ pirak sasaga vratnya, ya kaliṅaniṅ dve kr̥ṣṇale
samadhr̥te , tarajvanana kalih, vehən paḍa bvatnya, ya kaliṅaniṅ
samadhr̥te , təkākəna ta limaṅ saga, ikaṅ mas, vehən paḍa vratnya,
deniṅ amrati, ikaṅ limaṅ saga vratniṅ pirak,ku, 1, ṅaranya, ikaṅ
limaṅ saga vratniṅ mas, ku, 1, ṅaranya, rūpyamāṣakaḥ ṅaranya.</p>
</div>
<div>
<blockquote>
<p class="verse">te ṣoḍaśa syād dharaṇaṁ purāṇaś caiva rājataḥ
|<br>
kārṣāpaṇas tu vijñeyas tāmrikaḥ kārṣikaḥ paṇaḥ ||<br></p>
</blockquote>
<p>ikaṅ nəm bəlas māṣa riṅ mas, dharaṇa ṅaranya , ikaṅ nəm bəlas, i
pirak , purāṇa ṅaranya. kunaṅ ikaṅ saga pamrat pirak, ya ta pamrata
riṅ gaṅsa, ikaṅ gaṅsa sasaga vratnya, ya sakārṣāpaṇa ṅaranya, mapa
yan tāmra sasaga vratnya, sapaṇa ṅaranya.</p>
</div>
<div>
<blockquote>
<p class="verse">dharaṇāni daśa jñeyaḥ śatamānas tu rājataḥ |<br>
catuḥsuvarṇiko niṣko vijñeyas tu pramāṇataḥ ||<br>
r̥ṇe deye pratijñāte pañcakaṁ śatam arhati |<br>
apahnave taddviguṇaṁ tan manor anuśāsanam ||<br></p>
</blockquote>
<p>ikaṅ sapuluh tahil kuna , ma, su, 2 , mā , 8, vratnya pirak,
sadharaṇa ṅaranya, kunaṅ ikaṅ pirak paṇa sapuluh sapuluh pana pirak
ma, su, 2 , mā, 8, təkanya , śatamāna ṅaranya , kunaṅ ikaṅ pataṅ
tahil ma, su, 1, təkanya pirak, saniṣka ṅaranya, kavruhana hīṅan
bhaṭāra manu mavarah-varah .</p>
</div>
<div>
<blockquote>
<p class="verse">paṇānāṁ dve śate sārdhe prathamaḥ sāhasaḥ smr̥taḥ
|<br>
madhyamaḥ pañca vijñeyaḥ sahasraṁ tv eva cottamaḥ ||<br></p>
</blockquote>
<p>rvaṅ atus limaṅ puluh paṇa, paṇa ṅaranya, tāmra saga, mā, 12,
ku, 2 , təkanya yan iṅ pirak , ḍaṇḍaniṅ prathamasāhasa. limaṅ atus
paṇa, ma, su, 1, mā, 9, təkanya , ḍaṇḍaniṅ madhyamasāhasa. sevu
paṇa, ma, su, 3, mā, 2 , təkanya yan pirak, ḍaṇḍanikaṅ
uttamasāhasa. mapan ikaṅ limaṅ paṇa, ku, 1 , təkanya riṅ pirak.</p>
</div>
<div>
<blockquote>
<p class="verse">vasiṣṭhavihitāṁ vr̥ddhiṁ sr̥jed vittavivardhinīm
|<br>
aśītibhāgaṁ gr̥hṇīyān māsād vārdhuṣikaḥ śate ||<br></p>
</blockquote>
<p>kunaṅ pavarah bhagavān vasiṣṭha , riṅ kalāntara, gavayakəna saṅ
pradhana, sapavvaluṅ-puluhan iṅ satus māṣa , de saṅ
pradhanāṅalāntarakəna riṅ salek, mā, 1, ku, 1, təkaniṅ kalāntaraniṅ
pihutaṅ, ma, su, 9 , mā, 6, riṅ sapuluh tahun . maṅkana liṅ
bhagavān vasiṣṭha.</p>
</div>
<div>
<blockquote>
<p class="verse">dvikaṁ śataṁ vā gr̥hṇīyāt satāṁ dharmam anusmaran
|<br>
dvikaṁ śataṁ hi gr̥hṇāno na bhavaty arthakilbiṣī ||<br></p>
</blockquote>
<p>hanan mā 2 deniṅ aṅalantarakən , riṅ satus māṣa , keṅətakəna
pavarah bhagavān vasiṣṭha, tan tininda sira yan maṅkana.</p>
</div>
<div>
<blockquote>
<p class="verse">dvikaṁ trikaṁ catuṣkaṁ ca pañcakaṁ ca śataṁ samam
|<br>
māsasya vr̥ddhiṁ gr̥hṇīyād varṇānām anupūrvaśaḥ ||<br></p>
</blockquote>
<p>kunaṅ prabhedanikaṅ kalāntara, dadi mā, 2 , dadi mā, 3 , dadi
mā, 4 , dadi mā, 5 , salek riṅ satus, maṅkana de saṅ pradhanāṅalapa
kalāntara riṅ salek , tumūtanaṅ caturvarṇa, yan brāhmaṇa mahutaṅ,
aṅalāntaranana , mā, 2, yan kṣatriya mahutaṅ, aṅalāntaranana, mā, 3
, yan vaiśya mahutaṅ , aṅalāntaranana, mā, 4 , yan śūdra mahutaṅ ,
aṅalāntaranana mā, 5, riṅ salek .</p>
</div>
<div>
<blockquote>
<p class="verse">na tv evādhau sopakāre kausīdīṁ vr̥ddhim āpnuyāt
|<br>
na cādheḥ kālasaṁrodhān nisargo ’sti na vikrayaḥ ||<br></p>
</blockquote>
<p>kunaṅ saṅ manaṇḍa-naṇḍa , yan * paṅupakāra ikaṅ sinaṇḍanya,
hayva jugāṅalap kalāntaranya, lavan ta muvah, ikaṅ saṇḍa tan hana
gantanya *lələbakəna mvaṅ dvalən , yan tan təkan iṅ samayanya
lələba .</p>
</div>
<div>
<blockquote>
<p class="verse">na bhoktavyo balād ādhir bhuñjāno vr̥ddhim
utsr̥jet |<br>
mūlyena toṣayec cainam ādhisteno ’nyathā bhavet ||<br></p>
</blockquote>
<p>ikaṅ saṇḍa tan kabhuktiha deniṅ saṅ manaṇḍa , yan tan papobhaya
kabhuktihanya , yapvan paṅaṅgo saṇḍa, tan pakalāntara ikaṅ saṇḍa.
yan kṣaya ikaṅ saṇḍa, yan iṅaṅgo de saṅ manaṇḍa, * həlyanana
samūlyanikaṅ saṇḍa. yan tan aṅga maṅəlyanana ,maliṅ saṇḍa ṅaranya
yan maṅkana.</p>
</div>
<div>
<blockquote>
<p class="verse">ādhiś copanidhiś cobhau na kālātyayam arhataḥ
|<br>
avahāryau bhavetāṁ tau dīrghakālam avasthitau ||<br></p>
</blockquote>
<p>ikaṅ saṇḍa lavan patuvava , ika ta kālih, tan yogya kalavasana,
halanya yan kalavasan, lələb, mvaṅ inaku de saṅ patuvavan.</p>
</div>
<div>
<blockquote>
<p class="verse">saṁprītyā bhujyamānāni na naśyanti kadā cana |<br>
dhenur uṣṭro vahann aśvo yaś ca damyaḥ prayujyate ||<br></p>
</blockquote>
<p>kunaṅ yan sobhaya kabhukti ikaṅ saṇḍa, mvaṅ patuvava lavasa tuvi
, tan lələba , de saṅ manaṇḍa, mvaṅ tan *akunən dravya de saṅ
patuvavan. ikaṅ ləmbu, uṣṭra, sapi , kuda, ariṅa ta ya, yan
saṇḍakna, patuvavakna kunaṅ, kalavasana tuvi, tan lələba, ya de saṅ
manaṇḍa, tan akunən dravya de saṅ patuvavan</p>
</div>
<div>
<blockquote>
<p class="verse">yat kiṁ cid daśavarṣāṇi saṁnidhau prekṣate dhanī
|<br>
bhujyamānaṁ parais tūṣṇīṁ na sa tal labdhum arhati ||<br></p>
</blockquote>
<p>ikaṅ saṅ manaṇḍa, mvaṅ saṅ patuvavan , salviraniṅ saṇḍanya,
salviraniṅ patuvavanya, bhinukti ta ya deniṅ len ri samīpanya,
sapuluh tahun lavasanya , mulat ta ya humənəṅ , ikaṅ vvaṅ maṅkana
yogya makadravyahanya . ikaṅ vvaṅ masaṇḍā, matuvava kunaṅ , mulat
ta yan bhinukti dravyanya, humənəṅ sapuluh tahun lavasanya, hayva
ya iṅucap-ucap ikaṅ saṅ madravya, apan alah iṅucap gatinikā. ikaṅ
vvaṅ vavaṅ agələṅ, tan hnəṅakən dravyanya bhinuktiniṅ len ri
samīpanya, ika ta pamuktinikaṅ vvaṅ manaṇḍa, mvaṅ saṅ patuvavan
maṅkana, maṅəlyanana ta ya irikaṅ sabhinuktinya ,i saṅ masaṇḍa ,
mvaṅ saṅ matuvava .</p>
</div>
<div>
<blockquote>
<p class="verse">ajaḍaś ced apogaṇḍo viṣaye cāsya bhujyate |<br>
bhagnaṁ tad vyavahāreṇa bhoktā tad dravyam arhati ||<br></p>
</blockquote>
<p>ikaṅ vvaṅ tan lilu, tan lumpuh, tan abəh , bhinuktiniṅ len
dravyanya ri samīpanya, humənəṅ ta ya, ikaṅ amukti dravya maṅkana
yogya makadravya ya, apan amnaṅ ucapən gatinya. kunaṅ yan vehən
asatyaha, alah ika , amnaṅ iṅ āgama, alah riṅ satya ṅaranya.</p>
</div>
<div>
<blockquote>
<p class="verse">ādhiḥ sīmā bāladhanaṁ nikṣepopanidhiḥ striyaḥ
|<br>
rājasvaṁ śrotriyasvaṁ ca na bhogena praṇaśyati ||<br></p>
<p class="verse">yaḥ svāminānanujñātam ādhiṁ bhūṅkte ’vicakṣaṇaḥ
|<br>
tenārdhavr̥ddhir moktavyā tasya bhogasya niṣkr̥tiḥ ||<br></p>
</blockquote>
<p>ādhisīmā, sīmā sinaṇḍakən, dravyaniṅ rare uvuh-uvuh tinuvavakən,
matuvava tan pasākṣī, matuvava sinākṣyakən, dravyaniṅ brāhmaṇa
tinuvavakən , dravya niṅ ratu tinuvavakən, ika ta kabeh, tan ilaṅa
ya , yadyapin kabhuktiha tuvi, katka riṁ ka:daṣavarsa , maṅəlyanana
kaṅ amukti .</p>
</div>
<div>
<blockquote>
<p class="verse">kusīdavr̥ddhir dvaiguṇyaṁ nātyeti sakr̥d āhr̥tā
|<br>
dhānye sade lave vāhye nātikrāmati pañcatām ||<br></p>
</blockquote>
<p>ikaṅ pihutaṅ alavas ya tan kalāntaran , alapən kalāntaranya
pisan ri satahun, kamna ya ləpihakna, kunaṅ yan hutaṅ dhānya , sada
, lava, vāhya , alavas ta ya tan kasahuran , pañcaguṇā panahuranya
. pari, ləṅa, atak , ya dhānya ṅaranya . kapas, bəsar , kasumba, ya
sinaṅguh sada ṅaranya . miñak, pəhan, ghr̥ta , yekā lava ṅaranya.
tilam, pataraṇa , ḍampa, payuṅ, yeka vāhya ṅaranya.</p>
</div>
<div>
<blockquote>
<p class="verse">kr̥tānusārād adhikā vyatiriktā na sidhyati |<br>
kusīdapatham āhus taṁ pañcakaṁ śatam arhati ||<br></p>
</blockquote>
<p>vr̥ddhinikaṅ hutaṅ kalavasan, tan yogya ləpihakna ya , yan kuraṅ
sakeṅ ləpih, maṅkana maryādāniṅ maṅalantarakən liṅ saṅ paṇḍita. .
muvah yogya ikaṅ limaṅ kupaṅ kalāntaraniṅ mās su , 6, mā, 4.</p>
</div>
<div>
<blockquote>
<p class="verse">nātisāṁvatsarīṁ vr̥ddhiṁ na cādr̥ṣṭāṁ punar haret
|<br>
cakravr̥ddhiḥ kālavr̥ddhiḥ kāritā kāyikā ca yā ||<br></p>
</blockquote>
<p>hayva ləvih sakeṅ satahun, hayva kuraṅ sakeṅ satahun, gənəpana
satahun, de saṅ pradhanāṅalap kalāntara . hana cakravr̥ddhi
kālavr̥ddhi kārikāvr̥ddhi kāyikāvr̥ddhi ṅaranya. hana ta kalāntara
inilvakən iṅ vit de saṅ pradhana , milu kinalāntaran, yeka
cakravr̥ddhi ṅaranya . hana kalāntara inalapan aṅkən lek, ya
kālavr̥ddhi ṅaranya. kinalāntaran konkonan denikaṅ mahutaṅ, ya
kārikā vr̥ddhi ṅaranya. kunaṅ ikaṅ hutaṅ pinakavit rikaṅ valija,
kinalantaran dol-dolanya, satuməkanaṅ kalāntaraniṅ hutaṅ, ya
kāyikāvr̥ddhi ṅaranya.</p>
</div>
<div>
<blockquote>
<p class="verse">r̥ṇaṁ dātum aśakto yaḥ kartum icchet punaḥ kriyām
|<br>
sa dattvā nirjitāṁ vr̥ddhiṁ karaṇaṁ parivartayet ||<br></p>
</blockquote>
<p>ikaṅ kalāntara yan apanas, bhinukti ya rumuhun, deniṅ mahutaṅ,
amalaku ya iṅaṇḍəh kalāntaranya, inubhayan pva yān movaha
putra.</p>
</div>
<div>
<blockquote>
<p class="verse">adarśayitvā tatraiva hiraṇyaṁ parivartayet |<br>
yāvatī sambhaved vr̥ddhis tāvatīṁ dātum arhati ||<br></p>
</blockquote>
<p>yan tan vənaṅ ikaṅ ahutaṅ ri kalāntara mapanas , sahurənya juga
ikaṅ hutaṅ, mvah sakvehanikaṅ kalāntara, sahurən ta ya.</p>
</div>
<div>
<blockquote>
<p class="verse">cakravr̥ddhiṁ samārūḍho deśakālavyavasthitaḥ |<br>
atikrāman deśakālau na tatphalam avāpnuyāt ||<br></p>
</blockquote>
<p>hana vvaṅ mañakravr̥ddhyakən pihutaṅnya, ndatan *tinəguhan deniṅ
deśa mvaṅ kāla , *minithyanya minisyanya pva ikaṅ deśa mvaṅ kāla,
tan katmu phalaniṅ cakravr̥ddhi deniṅ apihutaṅ .</p>
</div>
<div>
<blockquote>
<p class="verse">samudrayānakuśalā deśakālārthadarśinaḥ |<br>
sthāpayanti tu yāṁ vr̥ddhiṁ sā tatrādhigamaṁ prati ||<br></p>
</blockquote>
<p>hana baṇyāga vruh ri lakuniṅ tasik, vruh ta ri katəmvanikaṅ
lābha rikaṅ deśa, mvaṅ vruh ya ri katkaniṅ kalāntaraniṅ hutaṅnya ri
satahun, yadyapin maṅkana , satəkanya juga pasuṅ kalāntara, i
pahutaṅanya , mon rvaṅ tahun, tigaṅ tahun lavasanya, ri *palayaran
, satəkanya pavehanya kalāntaraniṅ hutaṅnya satahun.</p>
</div>
<div>
<blockquote>
<p class="verse">yo yasya pratibhūs tiṣṭhed darśanāyeha mānavaḥ
|<br>
adarśayan sa taṁ tasya prayacchet svadhanād r̥ṇam ||<br></p>
</blockquote>
<p>ikaṅ vvaṅ maṅaku ri tan *iṅgatanikaṅ vvaṅ mahutaṅ, hana ta ya,
ndan pinintonakənya , inakunya, meṅəta ikaṅ maṅaku ri sahutaṅnya,
satinarimanya hutaṅ ya sahurənikaṅ maṅaku, tan *pakalāntara
vih.</p>
</div>
<div>
<blockquote>
<p class="verse">prātibhāvyaṁ vr̥thādānam ākṣikaṁ saurikaṁ ca yat
|<br>
daṇḍaśulkāvaśeṣaṁ ca na putro dātum arhati ||<br></p>
</blockquote>
<p>ikaṅ maṅaku tan iṅgataniṅ mahutaṅ, ikaṅ vvaṅ alaṅ-alaṅ vineveh,
hutaṅ totohan, hutaṅ inum-inuman, śeṣaniṅ ḍaṇḍa, śeṣaniṅ ḍaṇḍa,
śeṣaniṅ *tukon, ika tan tumusa riṅ anak putuniṅ ahutaṅ .</p>
</div>
<div>
<blockquote>
<p class="verse">pitur eva niyogād yat kuṭumbabharaṇāya ca |<br>
kr̥taṁ vā yad r̥ṇaṁ kr̥cchre dadyāt putrasya tat pitā ||<br></p>
</blockquote>
<p>ikaṅ hutaṅ ginavayakniṅ anak, *kapahayvaniṅ *kuṭumbi donya, ri
sḍəṅiṅ bapanya larā, ika ta hutaṅiṅ anak maṅkana, yogya sahurəniṅ
bapanya , pirakniṅ bapa tah panahuranya.</p>
</div>
<div>
<blockquote>
<p class="verse">darśanaprātibhāvye tu vidhiḥ syāt pūrvacoditaḥ
|<br>
dānapratibhuvi prete dāyādān api dāpayet ||<br></p>
</blockquote>
<p>ika tiṅkahaniṅ hutaṅ , kaṅ tan yogya sahurəniṅ anak , huvus
vinarahakəniṅ hulun, riṅ vvaṅ maṅaku tan iṅgataniṅ mahutaṅ, yadyapi
maṅkana, yan mati ikaṅ maṅaku, dānapratibhūḥ ṅaranya, maṅaku ri
kavijilaniṅ hutaṅ, ikaṅ ikaṅ anaknikaṅ maṅaku maṅkana, konənikaṅ
saṅ pradhana , sumahurana hutaṅ ikaṅ senakuniṅ bapanya, anakiṅ
maṅaku manahura ya, maṅkanātah kadi ṅūni, *sakavit nikaṅ inakuniṅ
bapanya panahuranya .</p>
</div>
<div>
<blockquote>
<p class="verse">adātari punar dātā vijñātaprakr̥tāv r̥ṇam |<br>
paścāt pratibhuvi prete parīpset kena hetunā ||<br></p>
</blockquote>
<p>ikaṅ pradhana, mahyun ri kavijilaniṅ pihutaṅnya , ikaṅ mahutaṅ
kinavruhan yan ulih anyāya nulihanya vkasan, ikaṅ maṅakū mati ya,
sādhanaha , konkonakna ya sahurən .</p>
</div>
<div>
<blockquote>
<p class="verse">nirādiṣṭadhanaś cet tu pratibhūḥ syād alaṁdhanaḥ
|<br>
svadhanād eva tad dadyān nirādiṣṭa iti sthitiḥ ||<br></p>
</blockquote>
<p>ikaṅ vvaṅ tan piraknya panahuranya, liṅnya, maṅakva irikaṅ
mahutaṅ juga ya, maṅkana pva ya ta, sahurənya ikaṅ hutaṅ, senakunya
maṅkanātah, sakavit juga ya, nirādiṣṭa ṅaraniṅ maryādaniṅ maṅakva
yan maṅkana, liṅ bhaṭāra manu, tuhun tan kinaliliraniṅ anaknya,
*papendahnya sakeṅ dānapratibhūh.</p>
</div>
<div>
<blockquote>
<p class="verse">mattonmattārtādhyadhīnair bālena sthavireṇa vā
|<br>
asaṁbaddhakr̥taś caiva vyavahāro na sidhyati ||<br></p>
</blockquote>
<p>ikaṅ vvaṅ mavyavahāra , hayva juga asahāya vvaṅ tan yogya,
lvirnya, avərə̄ , edan , rare dahat, atuha dahat, phalanya , tan
katut riṅ āgama, ya *pinakakasornya .</p>
</div>
<div>
<blockquote>
<p class="verse">satyā na bhāṣā bhavati yady api syāt pratiṣṭhitā
|<br>
bahiś ced bhāṣyate dharmān niyatād vyavahārikāt ||<br></p>
</blockquote>
<p>yadyapi tuhva ujarnikaṁ mattādi , tan yogya pagəhakna saṅ
prāgvivāka , apan dudu sakeṅ dharma.</p>
</div>
<div>
<blockquote>
<p class="verse">yogādhamanavikrītaṁ yogadānapratigraham |<br>
yatra vāpy upadhiṁ paśyet tat sarvaṁ vinivartayet ||<br></p>
</blockquote>
<p>nihan lvirniṅ dalihaniṅ mahutaṅ, lima kvehnya, keṅətakna de saṅ
prāgvivāka , lvirnya, yogāvapana , yogavikraya , yogadāna,
yogapratigraha, upanidhi . yogāvapana , ṅa, dravya kinonakən
vvitaniṅ akrayavikraya , vkasan sinaṅguhnya paveveh iriya.
yogavikraya , ṅa , dravya kinonakən dvalən deniṅ len, vkasan
sinaṅguhnya paveveh iriya. yogadāna , ṅa , dravya patuvava, vkasan
sinaṅguhnya paveveh iriya. yogapratigraha , ṅa , dravya patuvava ,
vkasan sinaṅguhnya upahan . upanidhi, ṅa , dravya kmitan, vkasan
sinaṅguhnya paveveh iriya, ika ta kabeh, saṅ kinilalan dravya
maṅkana,</p>
<p>konakna ya valuyakna rika saṅ makilala de saṅ prāgvivāka ,
dharma saṅ maluyakən ika .</p>
</div>
<div>
<blockquote>
<p class="verse">grahītā yadi naṣṭaḥ syāt kuṭumbe ca kr̥to vyayaḥ
|<br>
dātavyaṁ bāndhavais tat syāt pravibhaktair api svataḥ ||<br></p>
</blockquote>
<blockquote>
<p class="verse">kuṭumbārthe ’dhyadhīno ’pi vyavahāraṁ yam ācaret
|<br>
svadeśe vā videśe vā taṁ jyāyān na vicālayet ||<br></p>
</blockquote>
<p>ikaṅ vvaṅ *maṅuṅguh-uṅguh , hulun-hulun kunaṅ, dumvalakna
dravyaniṅ tuhanya, ri svadeśanya kunaṅ, deśa lyan kunaṅ, ndan
kapahayvaniṅ *kuṭumbi donya, ikaṅ vvaṅ maṅkana, tan *galakana de
saṅ tuhan.</p>
</div>
<div>
<blockquote>
<p class="verse">balād dattaṁ balād bhuktaṁ balād yac cāpi lekhitam
|<br>
sarvān balakr̥tān arthān akr̥tān manur abravīt ||<br></p>
</blockquote>
<blockquote>
<p class="verse">trayaḥ parārthe kliśyanti sākṣiṇaḥ pratibhūḥ kulam
|<br>
catvāras tūpacīyante vipra āḍhyo vaṇiṅ nr̥paḥ ||<br></p>
</blockquote>
<p>tlu lvirniṅ kasakitan iṅ parārtha , ndya ta ya, sākṣi , maṅaku
hutaṅ, vkaniṅ ahutaṅ, kunaṅ ikaṅ vr̥ddhi pat kvehnya , lvirnya,
vipra, , saṅ prabhu, vvaṅ sugih, vaṇija .</p>
</div>
<div>
<blockquote>
<p class="verse">anādeyaṁ nādadīta parikṣīṇo ’pi pārthivaḥ |<br>
na cādeyaṁ samr̥ddho ’pi sūkṣmam apy artham utsr̥jet ||<br></p>
</blockquote>
<p>yadyapin duhkhaha saṅ prabhu, hayva sira malap dravya tan yukti
alapənira , yadyapin sukhaha sira, sugiha sira, hayva sira tan
maṅalap ikaṅ dravya yogya alapənira, mon akḍika.</p>
</div>
<div>
<blockquote>
<p class="verse">anādeyasya cādānād ādeyasya ca varjanāt |<br>
daurbalyaṁ khyāpyate rājñaḥ sa pretyeha ca naśyati ||<br></p>
</blockquote>
<p>kunaṅ saṅ prabhu yan paṅalap dravya tan yogya alapənira, durbala
sira yan maṅkana, hilaṅ sira maṅke , hilaṅ sira dlāhan .</p>
</div>
<div>
<blockquote>
<p class="verse">svādānād varṇasaṁsargāt durbalānāṁ ca rakṣaṇāt
|<br>
balaṁ saṁjāyate rājñaḥ sa pretyeha ca vardhate ||<br></p>
</blockquote>
<p>yan malap sira dravya yogya alapənira, dharmasaṅsarga ṅaranira,
karakṣāniṅ deśa durbala, ika ta kabeh ya nimittaniṅ agə̄ṅ prabhāva
saṅ prabhu , vr̥ddhi maṅke sira mvaṅ dlāha.</p>
</div>
<div>
<blockquote>
<p class="verse">tasmād yama iva svāmī svayaṁ hitvā priyāpriye
|<br>
varteta yāmyayā vr̥ttyā jitakrodho jitendriyaḥ ||<br></p>
</blockquote>
<p>kadi ulaha bhaṭāra yama ulaha saṅ prabhu, hayva hana kasih
denira, hayva hana kalalis denira. kady aṅganiṅ bhaṭāra yama,
mandaṇḍa riṅ pāpa, maveh svarga riṅ mapuṇya, maṅkana ta sira,
duməṇḍaha duṣṭa, rumakṣaha sādhu, hayvāgə̄ṅ krodha sira, hayva
tumut riṅ asihiṅ indriya sira.</p>
</div>
<div>
<blockquote>
<p class="verse">yas tv adharmeṇa kāryāṇi mohāt kuryān narādhipaḥ
|<br>
acirāt taṁ durātmānaṁ vaśe kurvanti śatravaḥ ||<br></p>
</blockquote>
<p>kunaṅ saṅ prabhu, yan gumavayakən ikaṅ adharma, puṅguṅ hetunira,
śīghra alah sira deniṅ śatru, maṅkana halanya .</p>
</div>
<div>
<blockquote>
<p class="verse">kāmakrodhau tu saṁyamya yo ’rthān dharmeṇa paśyati
|<br>
prajās tam anuvartante samudram iva sindhavaḥ ||<br></p>
</blockquote>
<p>kunaṅ ulaha saṅ prabhu, pəgəṅənira ikaṅ hyun, mvaṅ krodha,
iṅətaknanira ikaṅ dravya yogya alapənira, ika ta saṅ prabhu, tinut
sira deniṅ rat kabeh , kadi vvainiṅ lvah, milv asin yan təkeṅ
tasik.</p>
</div>
<div>
<blockquote>
<p class="verse">yaḥ sādhayantaṁ chandena vedayed dhanikaṁ nr̥pe
|<br>
sa rājñā tac caturbhāgaṁ dāpyas tasya ca tad dhanam ||<br></p>
</blockquote>
<p>ikaṅ vvaṅ kinon managih -nagiha , kədə̄n ya tikaṅ mahutaṅ,
mijilaknikaṅ pihutaṅ denya, tan sakaharəpnikaṅ kumonya, ikaṅ
kinonkon maṅkana, yogya daṇḍan de saṅ prabhu, sapapātanikaṅ
tinagihakənya daṇḍanya , ikaṅ pihutaṅ senalapnya, vehaknanya ri saṅ
makon, təhər tan upahana .</p>
</div>
<div>
<blockquote>
<p class="verse">karmaṇāpi samaṁ kuryād dhanikāyādhamarṇikaḥ |<br>
samo ’vakr̥ṣṭajātis tu dadyāc chreyāṁs tu tac chanaiḥ ||<br></p>
</blockquote>
<p>ikaṅ mahutaṅ paḍa janmanya lavan ikaṅ pradhana, ṅuni-ṅuni yan
sora, dadya ya huluna de saṅ pahutaṅan, kunaṅ yan ləvih janmanya,
ikaṅ ahutaṅ, sakeṅ pradhana, yatnāṅantyakna ta n panagih manahura ,
ikaṅ pradhana, yan sor janmanya.</p>
</div>
<div>
<blockquote>
<p class="verse">anena vidhinā rājā mitho vivadatāṁ nr̥ṇām |<br>
sākṣipratyayasiddhāni kāryāṇi samatāṁ nayet ||<br></p>
</blockquote>
<p>ikaṅ mavyavahāra kalih, sampun teka iniṅət-iṅət de saṅ
prāgvivāka , makanimitta kahiḍəpaniṅ varah-varahniṅ sākṣi,
pgataknanira ya, maka sādhanaṅ āgama, daṇḍa yathāparādhī .</p>
</div>
<div>iti sabhā carita.</div>
</div>
<div>
<h2>Chapter 7: Topic of deposits</h2>
<div>
<p>tan pəgat ikaṅ paṅidəpakəna ləḥ sabhā sakeṅ sunya ika</p>
<blockquote>
<p class="verse">kulaje vr̥ttasaṁpanne dharmajñe satyavādini |<br>
mahāpakṣe dhaniny ārye nikṣepaṁ nikṣiped budhaḥ ||<br></p>
</blockquote>
<p>saṅ prajña maməkasakəna patuvava riṅ yogya, vvaṅ akavaṅśan
kajanmanya , vvaṅ satyavacana, vvaṅ akveh kadaṅnya, vvaṅ sugih,
vvaṅ sādhu.</p>
</div>
<div>
<blockquote>
<p class="verse">yo yathā nikṣiped dhaste yam arthaṁ yasya mānavaḥ
|<br>
sa tathaiva grahītavyo yathā dāyas tathā grahaḥ ||<br></p>
</blockquote>
<p>ikaṅ vvaṅ matuvava dravya , ikaṅ dravya patuvava, i taṅanikaṅ
patuvavan , ikaṅ tuvavan dravya, ya umalap ikaṅ dravya patuvava, i
taṅanikaṅ patuvavan , mataṅnyan maṅkana ikaṅ atuvava ya umalapa ya
ri taṅanikaṅ patuvavan .</p>
</div>
<div>
<blockquote>
<p class="verse">yo nikṣepaṁ yācyamāno nikṣeptur na prayacchati
|<br>
sa yācyaḥ prāḍvivākena tan nikṣeptur asaṁnidhau ||<br></p>
</blockquote>
<p>ikaṅ patuvava, pininta ya denikaṅ matuvava , tan vinehakən ya
ikaṅ patuvava, ikaṅ patuvava maṅkana, konən ya vehakəna irikaṅ
matuvava , ri harəpnya de saṅ pragvivāka .</p>
</div>
<div>
<p>ikaṅ dravya patuvava, sthāpyaḥ , inənah i taṅanikaṅ patuvavan ,
inuntalakən kunaṅ, hetu, hanan pasākṣi, ri *parvarvan kunaṅ kinaṁ ,
ikaṅ patuvava maṅkana, nikṣepaṇa ṅaranya.</p>
</div>
<div>
<p>ikaṅ patuvava tinarima ri parva-rvan , sopāṅśuḥ , avuni , avəḍi
kavruhana, avibhāvyaḥ, tan kinavruhan lvirnya apan vinuṅkus , ikaṅ
patuvava maṅkana, upanidhi ṅaranya .</p>
</div>
<div>
<p>dravya kaliliran tinuvavakən ri parva-rvan , sopāṅśuḥ,
avibhāvyaḥ , tan katon rupanya, inalap ri parva-rvan de saṅ
matuvava, upanidhi ṅaraniṅ patuvava maṅkana muvah.</p>
</div>
<div>
<p>ikaṅ dravya salviranya, vinəkasakən ri taṅaniṅ paṇḍe, ikaṅ
dravyaniṅ hulun gavenən bhūṣaṇa, denta, maṅkana liṅnyan patuvava,
ikaṅ patuvava maṅkana, nyāsa ṅaranya liṅ saṅ paṇḍita.</p>
</div>
<div>
<blockquote>
<p class="verse">sākṣyabhāve praṇidhibhir vayorūpasamanvitaiḥ |<br>
apadeśaiś ca saṁnyasya hiraṇyaṁ tasya tattvataḥ ||<br></p>
<p class="verse">sa yadi pratipadyeta yathānyastaṁ yathākr̥tam
|<br>
na tatra vidyate kiṁ cid yat parair abhiyujyate ||<br></p>
<p class="verse">teṣāṁ na dadyād yadi tu tad dhiraṇyaṁ yathāvidhi
|<br>
ubhau nigr̥hya dāpyaḥ syād iti dharmasya dhāraṇā ||<br></p>
</blockquote>
<p>ikaṅ paṇḍe *vinaluy-valuyan kinon aṅhuvusa ikaṅ nyāsa,
masamayāta ya, təka piṅtiga , huvus pva ya ginavenya, tatan
vinehakənya , ikaṅ paṇḍe maṅkana, yogya daṇḍa , ikaṅ dravya
valuyakəna ya, mvaṅ tan vehən upahan , daṇḍanya, ikaṅ dravya
kinonakən riṅ paṇḍe, tan pamənaṅi ta kāryanya , halāta pva gavenya
, tatan upahən ya, daṇḍan ta ya, samūlyanikaṅ dravya kinonakən
daṇḍaanya , varṇa- vəratnya, panambəhaniṅ daṇḍanya.</p>
</div>
<div>
<p>ikaṅ vvaṅ manarima patuvavan vadi , tatan vinehakənya irikaṅ
kinonakən vehakəna, ikaṅ vvaṅ maṅkana, daṇḍan samūlya nikaṅ
patuvava, ləvihana sayogya kalāntaranya .</p>
</div>
<div>
<p>ikaṅ vaṇigjana, adval bhāṇḍa irikaṅ deśa , tan kinonakən de saṅ
*pamasaṅ , ikaṅ maṅkana, tan daṇḍan ta ya, salābhanikaṅ mareṅ deśa
kinonakən parananya , vijilakənanya.</p>
</div>
<div>
<p>ikaṅ bhāṇḍa kinədə̄ deniṅ aṅalap, hana vinuni, avədi karuṅvana ,
hana ta səgəh mitranya hetunya inalap , ika taṅ patuvava bhāṇḍa
maṅkana, yeka bandha ṅaranya.</p>
</div>
<div>
<p>ikaṅ kāla yogya padvalakəna bhāṇḍa irikaṅ deśa, kunaṅ ikaṅ
bhāṇḍa makanimitta sepnya ri kāla padvalanya , salābhanikaṅ amənaṅi
kāla, ya daṇḍanikaṅ anarima bhāṇḍāḥ , an sep ri kāla
padvalanya.</p>
</div>
<div>
<p>ikaṅ vvaṅ tan pamvit i saṅ madravya yan padvalakəna bhāṇḍa,
irikaṅ baṇija maṅkana, daṇḍan ya salābhanikaṅ amvit<mark>,</mark>i
tuhanyan padvala bhāṇḍa, vijilakənanya ta sakvehnikaṅ pirak kapaṅan
denyan padvala bhāṇḍa.</p>
</div>
<div>
<p>ikaṅ vvaṅ manuduhakən ikaṅ strī , rare dahat, atuha dahat,
anāśraya i saṅ puhavaṅ, ika ta kabeh, tan hana kavənaṅnyāgave
sambyavahāra, ika ta vvaṅ manuduhakən, ya juga gumavayakəna
gavenikaṅ tinuduhakənya i saṅ puhavaṅ, ṅaraniṅ vvaṅ maṅkana,
yeka<mark>kr̥tyatara</mark>ṅaranya.</p>
</div>
<div>
<p>ikaṅ mas patuvava, yan vinehakən ri saṅ matuvava , yadyapin
matya ikaṅ sākṣi, ikaṅ praṇidhisākṣi , praṇidhisākṣi ṅaranya, ikaṅ
vruh yan patuvava,<mark>sambhava yanana, sadva ta ya,</mark>ya
sākṣyaniṅ aveh patuvava ika.</p>
</div>
<div>
<blockquote>
<p class="verse">nikṣepopanidhī nityaṁ na deyau pratyanantare |<br>
naśyato vinipāte tāv anipāte tv anāśinau ||<br></p>
</blockquote>
<p>ikaṅ nikṣepa mvaṅ upanidhi, hayva vinehakən iṅ anaknya saṅ
matuvava , halanya yan vinehakən , hilaṅ ikaṅ patuvava, yan mati
anaknikaṅ patuvava. təka pva bapanya ikaṅ atuvava ṅūni, aminta
patuvavanya, həlyanana ikaṅ patuvava huvus kaveh ri anaknya, nahan
ta halanya. kunaṅ yan ahurip ikaṅ pratyantara , tan hilaṅ ikaṅ
nikṣepopa nidhi yan maṅkana .</p>
</div>
<div>
<blockquote>
<p class="verse">svayam eva tu yo dadyān mr̥tasya pratyanantare
|<br>
na sa rājñābhiyoktavyo na nikṣeptuś ca bandhubhiḥ ||<br></p>
</blockquote>
<p>kunaṅ yan mati ikaṅ atuvava , vehakəna ikaṅ patuvava ri
anaknikaṅ matuvava , ika taṅ patuvava maṅkana, tan kilalan de saṅ
prabu, mvaṅ sānaknikaṅ atuvava, tan pakilalaa iriya.</p>
</div>
<div>
<blockquote>
<p class="verse">acchalenaiva cānvicchet tam arthaṁ prītipūrvakam
|<br>
vicārya tasya vā vr̥ttaṁ sāmnaiva parisādhayet ||<br></p>
</blockquote>
<p>ikaṅ aminta patuvava, mojaranak duga-duga , hayva budi-budi,
umucap ikaṅ dravya salviraniṅ patuvava, maṅkana deniṅ sumādhya
vijilanya .</p>
</div>
<div>
<blockquote>
<p class="verse">nikṣepeṣv eṣa sarveṣu vidhiḥ syāt parisādhane
|<br>
samudre nāpnuyāt kiṁ cid yadi tasmān na saṁharet ||<br></p>
</blockquote>
<p>hanakənekaṅ vidhi ri kapalakvaniṅ patuvava, saha cirinya ṅūni ,
alapən ya de saṅ matuvava, kunaṅ yan hilaṅ cirinya, hayvenalap ikaṅ
patuvava.</p>
</div>
<div>
<blockquote>
<p class="verse">caurair hr̥taṁ jalenoḍham agninā dagdham eva ca
|<br>
na dadyād yadi tasmāt sa na saṁharati kiṁ cana ||<br></p>
</blockquote>
<p>ikaṅ dravya patuvava, yan inalapiṅ maliṅ, kaləbur iṅ bañu lvah
ajəro kahili , katunvan kunaṅ , maṅkana pva kāraṇanya hilaṅ, tan
paṅəlyanana saṅ patuvavan maṅkana, saṅ matuvava tan pamalampaha
əlyan , yan maṅkana kramanya.</p>
</div>
<div>
<blockquote>
<p class="verse">nikṣepasyāpahartāram anikṣeptāram eva ca | |<br>
sarvair upāyair anvicchec chapathaiś caiva vaidikaiḥ ||<br></p>
</blockquote>
<blockquote>
<p class="verse">yo nikṣepaṁ nārpayati yaś cānikṣipya yācate |<br>
tāv ubhau cauravac chāsyau dāpyau vā tatsamaṁ damam ||<br></p>
</blockquote>
<p>ikaṅ tan paveh yan pinalakvan patuvava, ikaṅ akilala tan
atuvava, ika taṅ maṅkana kalih, yogya daṇḍan, apan paḍa kalavan
maliṅ , ma, su, 4 , mā, 2 , dadi samūlya nikaṅ patuvava daṇḍa nikaṅ
akilala, apan tan patuvava .</p>
</div>
<div>
<blockquote>
<p class="verse">nikṣepasyāpahartāraṁ tatsamaṁ dāpayed damam |<br>
tathopanidhihartāram aviśeṣeṇa pārthivaḥ ||<br></p>
</blockquote>
<p>ikaṅ patuvava nikṣepa, yatan yogya katəṅətanya, mvaṅ kilalanya,
paḍa daṇḍanya kalih de saṅ prabhu, maṅkana ikaṅ patuvava upanidhi ,
yan salah katəṅətanya, mvaṅ kilalanya , tan palen atah daṇḍanya de
saṅ prabhu.</p>
</div>
<div>
<blockquote>
<p class="verse">upadhābhiś ca yaḥ kaś cit paradravyaṁ haren naraḥ
|<br>
sasahāyaḥ sa hantavyaḥ prakāśaṁ vividhair vadhaiḥ ||<br></p>
</blockquote>
<p>salviraniṅ vvaṅ maleśya, an paṅalapa dravyaniṅ lyan , yogya
patyana ya, prakāśakəna doṣanya.</p>
</div>
<div>
<blockquote>
<p class="verse">nikṣepo yaḥ kr̥̥to yena yāvāṁś ca kulasaṁnidhau
|<br>
tāvān eva sa vijñeyo vibruvan daṇḍam arhati ||<br></p>
</blockquote>
<p>sakveh salviranikaṁ patuvava, sinākṣyakən ṅūni, ya tika
kavruhana , alapən de saṅ matuvava , yapvan salah pavehnya, aṅuraṅi
kunaṅ , yapvan salah palakvan, aṅləvihi kunaṅ, yogya daṇḍan salah
siki, sapaṅuraṅnya daṇḍanya, sapaṅləvihnya daṇḍanya, ikaṅ kuraṅ-
ləvih niṅ patuvava ṅūni, sapaṅavruhniṅ sākṣi pituhun saṅ prāgvivāka
.</p>
</div>
<div>
<blockquote>
<p class="verse">mitho dāyaḥ kr̥to yena gr̥hīto mitha eva vā |<br>
mitha eva pradātavyo yathā dāyas tathā grahaḥ ||<br></p>
</blockquote>
<blockquote>
<p class="verse">nikṣiptasya dhanasyaivaṁ prītyopanihitasya ca
|<br>
rājā vinirṇayaṁ kuryād akṣiṇvan nyāsadhāriṇam ||<br></p>
</blockquote>
<p>ikaṅ patuvava nikṣepa, mvaṅ patuvava pamitran, kapagəhakəna saṅ
prabhu yuktinya, ikaṅ patuvava nyāsa, maṅkanātah, pagəhakənanira
kramanya.</p>
</div>
<div>iti nikṣepa-carita.</div>
</div>
<div>
<h2>Chapter 8: Topic of Sale without Ownership</h2>
<div>
<blockquote>
<p class="verse">vikrīṇīte parasya svaṁ yo ’svāmī svāmyasaṁmataḥ
|<br>
na taṁ nayeta sākṣyaṁ tu stenam astenamāninam ||<br></p>
</blockquote>
<p>hana vvaṅ adval tan dravyanya, ika ta maṅkana, yadyastu tan
maliṅa liṅnya , daməliṅ maliṅ jugeka , daṇḍa sa daṇḍaniṁ maliṅ,
ikaṅ dravya dinvalnya vijilakənanya, tan pametakəna sākṣi.</p>
</div>
<div>
<blockquote>
<p class="verse">avahāryo bhavec caiṣa sānvayaḥ ṣaṭśataṁ damam
|<br>
niranvayo ’napasaraḥ prāptaḥ syāc caurakilbiṣam ||<br></p>
</blockquote>
<p>kunaṅ yan sānvaya , hana nimittanyan padval , daṇḍan ya ,
ṣaṭśatam damam, nəm atus paṇa, ma, su,1, mā, 14, təkanya pirak,
mvaṅ vijilakəna sadinvalnya , yapvan tan panimitta, tan vruh ri
paranya , sadaṇḍaniṅ maliṅ daṇḍaanya , ma, su,3, mā, 2, mvaṅ
vijilakəna sadravya dinvalnya .</p>
</div>
<div>
<blockquote>
<p class="verse">asvāminā kr̥to yas tu dāyo vikraya eva vā |<br>
akr̥taḥ sa tu vijñeyo vyavahāre yathā sthitiḥ ||<br></p>
</blockquote>
<p>ikaṅ dravya dinvalniṅ asvāmi, ika ta dinvalnya, ika ta
paməlīriya, turuṅ dval ika, turuṅ vinəli ika, apan aṅher vyavahāra
yukti gatinya.</p>
</div>
<div>
<blockquote>
<p class="verse">anena vidhinā śāsyaḥ kurvann asvāmivikriyam |<br>
ajñānāj jñānapūrvaṁ tu cauravad vadham arhati ||<br></p>
</blockquote>
<p>yan apuṅguṅ nimittanikiṅ adval tan dravyanya, nahan ta
kavidhyaniṅ daṇḍanya, yapvan tan vruh ri tan dravyanya, ika ta
maṅkana, takvanana rumuhun, i nimittanyan padravya ya .</p>
</div>
<div>
<blockquote>
<p class="verse">saṁbhogo yatra dr̥śyate na dr̥śyetāgamaḥ kva cit
|<br>
āgamaḥ kāraṇaṁ tatra na saṁbhoga iti sthitiḥ ||<br></p>
</blockquote>
<p>ndya paṅavruhanya ri tuhu dravyanya, yan hulun-hulun katəmu ,
gəgvanana taṅanya, yan hənaṅ tuhu ika, yan sapinya katəmu, yan ariṅ
iriya ya: tuhu ika talyanana ikaṅ sapi yan atutūt yan atutut· hikaṁ
sa:pi ikaṁ sapi yan yan atutut , yan savahnya katəmu , takvanana i
lvanya , mvaṅ isinya , yan patut tuhu ika, yan umahnya katəmu,
takvanana ḍəpanikaṅ umah, yan patut tuhu ika.</p>
</div>
<div>
<blockquote>
<p class="verse">vikrayād yo dhanaṁ kiṁ cid gr̥hṇīyat kulasaṁnidhau
|<br>
krayeṇa sa viśuddhaṁ hi nyāyato labhate dhanam ||<br></p>
</blockquote>
<p>deya saṅ vruh yan panəmu-nəmu dravya, riṅ savah, riṅ tambak, riṅ
pāməṅ-aməṅan, riṅ ləmah, pirəṅvakəna riṅ vvaṅ akveh, kaprakāśa ta
ya.</p>
</div>
<div>
<blockquote>
<p class="verse">atha mūlam anāhāryaṁ prakāśakrayaśodhitaḥ |<br>
adaṇḍyo mucyate rājñā nāṣṭiko labhate dhanam ||<br></p>
</blockquote>
<p>kinavruhan ta ya denikaṅ huvus abhyāsa rikaṅ dravya, mvaṅ kadaṅ,
*hatur- tataṅganikaṅ kahilaṅan , tuhu ikaṅ dravyanya, alapənya yan
maṅkana, irikaṅ dravya , tan doṣaa, phalanya pinrakāśakən .</p>
</div>
<div>
<p>huvus nimittanikaṅ dravyan prasiddha, takvanana ika ,
katəmvanikaṅ dravya, de saṅ prāgvivāka, i saṅkanikaṅ dravya katəmu
denya, nimittanya madravya ya, yathākrama ta denira takvan.</p>
</div>
<div>
<p>huvus ni saṅkanikaṅ dravya, kapva vinarahakən de saṅ katəmvaniṅ
dravya, hr̥tən ikaṅ dravya, kədə̄n de saṅ prāgvivāka, takvanana
tattvanikaṅ dravya, irikaṅ katəmvanya, liṅanira, tuduhakəna ta
saṅkanikaṅ dravya, təka ri kita, maṅkana liṅa saṅ prāgvivāka.</p>
</div>
<div>
<p>yapvan panuduhakən ya ika saṅkanikaṅ dravyan təkeriya, tan hana
doṣa iriya, tuhun kahilaṅan paməli , yapvan tan manuduhakən,
sadaṇḍaniṅ maliṅ daṇḍanya, mvaṅ kahilaṅan paməlinya, saṅ madravya
pūrvaka madravya ya madr̥vya:yan· .</p>
</div>
<div>
<p>ikaṅ vvaṅ aməli salviraniṅ dravya, vavaṅ pinintonakən iṅ vvaṅ
akveh, śuddha ikaṅ maməli yan maṅkana, ikaṅ dravya yukti kavəlyan
ika denya.</p>
</div>
<div>
<blockquote>
<p class="verse">abhakṣyam atha vāpeyaṁ vaiśyādīn bhakṣayan dvijān
|<br>
jaghanyamadhyamotkr̥ṣṭa daṇḍān arhed yathākramam ||<br></p>
</blockquote>
<p>ikaṅ śūdra akon amaṅan tan yogya paṅanən , aṅinum tan yogya
inumən, i saṅ brāhmaṇa, veśya, yogya ikaṅ śūdra daṇḍan riṅ , mā,
12, ku, 1, mvaṅ riṅ ma, su, 1, mā, 9, mvaṅ riṅ ma, su, 3, mā, 2,
tumutana varṇakrama.</p>
</div>
<div>
<blockquote>
<p class="verse">paṇāḥ śūdre bhaved daṇḍaś catuṣpañcāśad eva tu
|<br>
grasitāraḥ svayaṁ kāryā rājñā nirviṣayās tu te ||<br></p>
</blockquote>
<p>kunaṅ yan śūdra, kinoniṅ śūdra, amaṅan aṅinuma , tan yogya,
daṇḍan paṇa, 54, * pandaṇḍeriya mā, 2, ku, 2 , hana pva śūdra mulat
tan pohut, iṅgatakəna paravaśan de saṅ prabhu.</p>
</div>
<div>
<blockquote>
<p class="verse">gokumārīṁ devapaśum ukṣāṇam r̥ṣabhaṁ tathā |<br>
vāhayan sāhasaṁ pūrvaṁ prāpnuyād uttamaṁ vadhe ||<br></p>
</blockquote>
<p>ikaṅ vvaṅ akon aṅhirana irikaṅ ləmbu kanyā, ləmbu *kaṇḍaṅan,
ləmbu saṅ hyaṅ, pañjalu kunaṅ, daṇḍan ya riṅ, , mā, 12, ku, 1 ,
kunaṅ yan mati ikaṁ ləmbu denya, ḍaṇḍan ya, ma, su, 3, mā, 2,
ḍaṇḍanya.</p>
</div>
<div>
<blockquote>
<p class="verse">nānyad anyena saṁsr̥̥ṣṭaṁ rūpaṁ vikrayam arhati
|<br>
na sāvadyaṁ na ca nyūnaṁ na dūre na tirohitam ||<br></p>
</blockquote>
<blockquote>
<p class="verse">anyāṁ ced darśayitvānyā voḍhuḥ kanyā pradīyate
|<br>
ubhe ta ekaśulkena vahed ity abravīn manuḥ ||<br></p>
</blockquote>
<p>ikaṅ vvaṅ amintonakən kanyā, donyan səḍaṅ tinonton, vinvatan
vəlyan, vinaraṅ pva ya, aveh ta yakanyā len, iki vərəh-vərəh, ya
aṅalapa karva, irikaṅ kanyā, ikaṅ paməli, karvanana kaṅ kanyā, vəli
pisan gatinya, maṅkana liṅ bhaṭāra manu ṅūnin pavarah i bhagavān
bhr̥gu.</p>
<blockquote>
<p class="verse">nonmattāyā na kuṣṭhinyā na ca yā spr̥̥ṣṭamaithunā
|<br>
pūrvaṁ doṣān abhikhyāpya pradātā daṇḍam arhati ||<br></p>
</blockquote>
</div>
<div>iti asvāmicarita.</div>
</div>
<div>
<h2>Chapter 9: Topic of Nondelivery of Gifts</h2>
<div>
<blockquote>
<p class="verse">r̥tvig yadi vr̥to yajñe svakarma parihāpayet |<br>
tasya karmānurūpeṇa deyo ’ṁśaḥ sahakartr̥bhiḥ ||<br></p>
<p class="verse">dakṣiṇāsu ca dattāsu svakarma parihāpayan |<br>
kr̥tsnam eva labhetāṁśam anyenaiva ca kārayet ||<br></p>
</blockquote>
<p>saṅ brāhmaṇa kinon ta ayajña, tātan iṅuvusakənira tikaṅ yajña,
huvus ta sira vinehan dakṣiṇā, mvaṅ upakalpanira, sayogyaniṅ
karmanira ta deniṅ aveh, tātan ginavenira tikaṅ yajña,
valuyakənanira tikaṅ dakṣiṇā, sakvehniṅ tinaṅgapira ri saṅ
yajamāna, saṅ yajamāna ameta viku len , tumulusakəna tikaṅ
kārya.</p>
</div>
<div>
<blockquote>
<p class="verse">yasmin karmaṇi yās tu syur uktāḥ pratyaṅgadakṣiṇāḥ
|<br>
sa eva tā ādidīta bhajeran sarva eva vā ||<br></p>
</blockquote>
<p>ikaṅ dakṣiṇā humaḍaṅ i kālaniṅ yajña, *sasambhāvanira saṅ
dakṣiṇānana, yathākrama de saṅ yajamāna an dakṣiṇānana, saṅ viku
kunaṅ manava i rovaṅira.</p>
</div>
<div>
<blockquote>
<p class="verse">rathaṁ hareta cādhvaryur brahmādhāne ca vājinam
|<br>
hotā vāpi hared aśvam udgātā cāpy anaḥ kraye ||<br></p>
</blockquote>
<p>saṅ adhvaryuh , aṅalapa dakṣiṇā ratha, saṅ brahmādhāna , aṅalapa
dakṣiṇā liman, saṅ hotā, aṅalapa dakṣiṇā kuda, saṅ udgātā , aṅalapa
ratha kuda liman. saṅ brāhmaṇa maṅaji yajuḥveda , adhvaryuḥ
ṅaranira, saṅ maṅaji ātharvaṇa , brahmādhāna ṅaranira, saṅ maṅaji
r̥gveda , saṅ hotā ṅaranira, saṅ maṅaji sāmaveda , saṅ udgātā
ṅaranira, maṅkana kramaniṅ adum dakṣiṇā.</p>
</div>
<div>
<blockquote>
<p class="verse">sarveṣām ardhino mukhyās tadardhenārdhino ’pare
|<br>
tr̥tīyinas tr̥tīyāṁśāś caturthāṁśās tu pādinaḥ ||<br></p>
</blockquote>
<p>saṅ brāhmaṇa mukhyaniṅ mayajña, dakṣiṇānana, ma, su, 1, saṅ
kapiṅrvaniṅ luṅguh, dakṣiṇānana, ma, mā, 12, saṅ kapiṅtiganiṅ
luṅguh, dakṣiṇānana,ma, mā, 8, saṅ kapiṅpatniṅ luṅguh,
dakṣiṇānana,ma, mā, maṅkana kramanya , liṅ bhaṭāra manu.</p>
</div>
<div>
<blockquote>
<p class="verse">saṁbhūya svāni karmāṇi kurvadbhir iha mānavaiḥ
|<br>
anena vidhiyogena kartavyāṁśaprakalpanā ||<br></p>
</blockquote>
<p>kadumaniṅ lābha ulihniṅ kinabehan, gavayakəna de saṅ maṅabehi
karma, makasādhana pavarah saṅ hyaṅ āgama, maran tan patəmahan
vyavahāra.</p>
</div>
<div>
<blockquote>
<p class="verse">dharmārthaṁ yena dattaṁ syāt kasmai cid yācate
dhanam |<br>
paścāc ca na tathā tat syān na deyaṁ tasya tad bhavet ||<br></p>
</blockquote>
<p>ikaṅ vvaṅ aveh dravyanya, asiṅ pavevehanya , dharma ta donya veh
pūrvaka, ri vəkasan pinalakunya ta ya pavevehnya , tan yogya ikaṅ
dravya maṅkana kilalanən, tan vehana ikaṅ akilala , ikaṅ vinehan
makadravya ya.</p>
</div>
<div>
<blockquote>
<p class="verse">yadi saṁsādhayet tat tu darpāl lobhena vā punaḥ
|<br>
rājñā dāpyaḥ suvarṇaṁ syāt tasya steyasya niṣkr̥tiḥ ||<br></p>
</blockquote>
<p>maṅədvakən pva yāmalaku pavevehnya , makanimitta lobhanya,
mūrkhanya, mvaṅ hyunya riṅ ahala, daṇḍa ikaṅ vvaṅ maṅkana de saṅ
prabhu, nəmaṅ suvarṇa daṇḍaanya , ma, su, 1, mā, 8, təkanya pirak,
9600, deniṅ doṣa maṅkana, katambayaniṅ doṣaniṅ maliṅ pavevehnya
ṅaranika.</p>
</div>
<div>
<blockquote>
<p class="verse">dattasyaiṣoditā dharmyā yathāvad anapakriyā |<br>
ata ūrdhvaṁ pravakṣyāmi vetanasyānapakriyām ||<br></p>
</blockquote>
<p>nahan ta daṇḍanikaṅ vvaṅ viruddha pavevehnya, yogya deniṅ
dumaṇḍa ya, mamuktya pāpa ya, pinagəhakən saṅ paṇḍita vruh riṅ
āgama.</p>
</div>
<div>iti dattānapa karmacarita.</div>
</div>
<div>
<h2>Chapter 10: Topic of Breach of Contract</h2>
<div>
<blockquote>
<p class="verse">yo grāmadeśasaṁghānāṁ kr̥tvā satyena saṁvidam
|<br>
visaṁvaden naro lobhāt taṁ rāṣṭrād vipravāsayet ||<br></p>
</blockquote>
<p>ikaṅ vvaṅ magavai samaya riṅ grāma , riṅ deśa, riṅ saṅgha ,
satyaa ya riṅ liṅnya, kunaṅ yan adva ya riṅ samayanya, makanimitta
lobhanya, iṅgatakəna ya sakiṅ kahananya, maṅkana daṇḍanya de saṅ
prabhu.</p>
</div>
<div>
<blockquote>
<p class="verse">nigr̥hya dāpayec cainaṁ samayavyabhicāriṇam |<br>
catuḥsuvarṇān ṣaṇniṣkāñ chatamānaṁ ca rājatam ||<br></p>
</blockquote>
<blockquote>
<p class="verse">evaṁ daṇḍavidhiṁ kuryād dhārmikaḥ pr̥thivīpatiḥ
|<br>
grāmajātisamūheṣu samayavyabhicāriṇām ||<br></p>
</blockquote>
<p>ikaṅ adva riṅ samaya , dadyaheri tuhunya, daṇḍan ta ya satus
suvarṇa , ma, su, 1, 6400, daṇḍaniṅ mithyasamaya riṅ grāma, ma, su,
1, mā, 8, 9600, daṇḍaniṅ mithya riṁ deśa, ma, su, 1, mā , 4, 14600,
daṇḍanikaṅ mithya riṅ saṅgha, ya ika sinaṅguh sipatniṅ nīrṇa
samaya, daṇḍa gati ika .</p>
</div>
<div>iti samvidvyatikramacarita.</div>
</div>
<div>
<h2>Chapter 11: Topic of Buying and Selling</h2>
<div>
<blockquote>
<p class="verse">krītvā vikrīya vā kiṁ cid yasyehānuśayo bhavet
|<br>
so ’ntar daśāhāt tad dravyaṁ dadyāc caivādadīta ca ||<br></p>
</blockquote>
<p>ikaṅ vvaṅ adval dravya, maməli kunaṅ, alarāmbəknya, alaraṅ
paməlinya, amurah padvalanya, avicāraa kunaṅ, yan sapuluh vəṅi
lavasanya vinəli, dinvalnya kunaṅ, valuyakəna ikaṅ pirak paməli
dravya, valuyakəna ikaṅ dravya vinəlinya, ujarana aṅasih-asih,
enaka kavuvusanya , ikaṅ aməli dravya ulihanya piraknya, ikaṅ
vinəlinya vehakəna iriya, paḍa dharma ulah kalih yan maṅkana.</p>
</div>
<div>
<blockquote>
<p class="verse">pareṇa tu daśāhasya na dadyān nāpi dāpayet |<br>
ādadāno dadac caiva rājñā daṇḍyaḥ śatāni ṣaṭ ||<br></p>
</blockquote>
<p>kunaṅ yan livat sapuluh vəṅi, tan vehakəna ikaṅ dravya
vinəlinya, mvaṅ piraknya tan valuyakəna, kədə̄ pva ya malaku
dva-dvalanya, mvaṅ valuyaniṅ piraknya, ika ta vvaṅ maṅkana, yogya
daṇḍa de saṅ prabhu, ma, su, 1, mā, 4, təkanya pirak, kunaṅ yan
kəbo, sapi, vəḍus, vinəlinya, katon pva doṣanya de saṅ aməli,
karva-təṅah lek lavasanya , valuyakəna i saṅ matumbasan , saṅ aməli
valuyakəna piraknya, kunaṅ yan livat sakiṅ karva -təṅah lek, yogya
daṇḍan ikaṅ amaluyakəna, ma, su, 1, mā, 4, daṇḍanya.</p>
</div>
<div>
<blockquote>
<p class="verse">aśvānāñ ca paśūnāñ ca tripakṣād arpaṇam bhavet
|<br>
viparyaye tu daṇḍaḥ syāt manūṣyāṇān tu vatsarāt ||<br></p>
</blockquote>
<p>kunaṅ yan vvaṅ vinəlinya, macañcala pva ya, satahun lavasanya ,
valuyakəna ya, i saṅ matumbasan , saṅ aməli valuyakəna piraknya,
kunaṅ yan livat sakiṅ satahun , daṇḍan ikaṅ amaluyakən de saṅ
prabhu, kadi ṅūni.</p>
</div>
<div>
<blockquote>
<p class="verse">yas tu doṣavatīṁ kanyām anākhyāya prayacchati
|<br>
tasya kuryān nr̥po daṇḍaṁ svayaṁ ṣaṇṇavatiṁ paṇān ||<br></p>
</blockquote>
<p>ikaṅ vvaṅ maveh alakya riṅ kanyā, tatan vinarahakən doṣanya
irikaṅ pavevehanya , ikaṅ vvaṅ maṅkana, saṅ prabhu dumaṇḍa ya, ri
saṅaṅ puluh nəm paṇa, mā, 4, ku, 3, 1900, təkanyan pirak.</p>
<div>iti krayavikrayacarita.</div>
</div>
<div>
<h3>Chapter 12: Topic of Boundaries</h3>
</div>
<div>
<blockquote>
<p class="verse">divā vaktavyatā pāle rātrau svāmini tadgr̥he |<br>
yogakṣeme ’nyathā cet tu pālo vaktavyatām iyāt ||<br></p>
</blockquote>
<p>ikaṅ maṅvan vuvusən pramādanya, yan iṅ rahina təkaniṅ halanikaṅ
maṅvan, kunaṅ yan iṅ vəṅi kahilaṅan ya, iṅ umahnikaṅ adravya ta ya,
tan hana doṣanikaṅ aṅvan yan maṅkana, kunaṅ yan ahala vaṅkəlaṅnikaṅ
kaṇḍaṅ, tan pinagər kunaṅ, tan vinarah ikaṅ madravya, hilaṅ tekaṅ
kəbo riṅ vəṅi, ry umahnikaṅ madravya tuvi, ikaṅ maṅvan umaṅguha
pramādanya, maṅəlyanana ta ya irikaṅ hilaṅ.</p>
</div>
<div>
<blockquote>
<p class="verse">gopaḥ kṣīrabhr̥to yas tu sa duhyād daśato varām
|<br>
gosvāmyanumate bhr̥tyaḥ sā syāt pāle ’bhr̥te bhr̥tiḥ ||<br></p>
</blockquote>
<blockquote>
<p class="verse">naṣṭaṁ vinaṣṭaṁ kr̥mibhiḥ śvahataṁ viṣame mr̥tam
|<br>
hīnaṁ puruṣakāreṇa pradadyāt pāla eva tu ||<br></p>
</blockquote>
<p>kunaṅ yan mati ulərən, sinahut iṅ asu, kaləbū riṅ juraṅ, sumur
kunaṅ, tan tinuluṅan deniṅ aṅvan , maṅəlyanana juga ikaṅ maṅvan
maṅkana.</p>
</div>
<div>
<blockquote>
<p class="verse">vighuṣya tu hr̥taṁ caurair na pālo dātum arhati
|<br>
yadi deśe ca kāle ca svāminaḥ svasya śaṁsati ||<br></p>
</blockquote>
<p>ikaṅ vənaṅ-vənaṅ iṅalap riṅ maliṅ, maṅuhuh tikaṅ maṅvan, malaku
tuluṅ, ikaṅ vənaṅ-vənaṅ təhər hilaṅ, tan yogya ikaṅ maṅvan
maṅəlyanana yan maṅkana, kunaṅ yan tan vruh riṅ deśa paṅvanana ,
tan vruh riṅ kāla paṅvanana, hilaṅ ikaṅ iṅvan denya, mon rahina,
yogyāṅəlyanana ikaṅ maṅvan yan maṅkana.</p>
</div>
<div>
<blockquote>
<p class="verse">karṇau carma ca vālāṁś ca bastisnāyūni rocanām
|<br>
paśuṣu svāmināṁ dadyān mr̥teṣv aṅkāṁś ca darśayet ||<br></p>
</blockquote>
<p>ikaṅ vənaṅ- vənaṅ yan mati, adoh ikaṅ madravya , taliṅanya,
kulitnya, buntutnya, *əyəh-əyəhanya, *vayaṅ-vayaṅanya, hampərunya,
ika ta kabeh, mr̥tāṅga ṅaranya, vvatakəna ri saṅ madravya, cihnanya
yan mati ika, saṅ madravya tan pamahidvaa yan maṅkana.</p>
</div>
<div>
<blockquote>
<p class="verse">ajāvike tu saṁruddhe vr̥kaiḥ pāle tv anāyati |<br>
yāṁ prasahya vr̥ko hanyāt pāle tat kilbiṣaṁ bhavet ||<br></p>
</blockquote>
<p>ikaṅ vəḍus, vivi, minda kunaṅ, sinahut iṅ asu, tatan tinuluṅan
denikaṅ maṅvan , mati pvekaṅ vəḍus, tan tinuluṅan, samūlyanikaṅ
mati, həlyanana denikaṅ maṅvan.</p>
</div>
<div>
<blockquote>
<p class="verse">tāsāṁ ced avaruddhānāṁ carantīnāṁ mitho vane |<br>
yām utplutya vr̥ko hanyān na pālas tatra kilbiṣī ||<br></p>
</blockquote>
<p>ikaṅ vənaṅ-vənaṅ apulaṅ alah mareṅ sukət, hana ta sumiṅsal
saviji, ya ta binuru sinahut deniṅ asu, ikaṅ arva-rvān tikaṅ asu,
mati pva ya, tan ana doṣanikaṅ maṅvan.</p>
</div>
<div>
<blockquote>
<p class="verse">dhanuḥśataṁ parīhāro grāmasya syāt samantataḥ
|<br>
śamyāpātās trayo vāpi triguṇo nagarasya tu ||<br></p>
</blockquote>
<blockquote>
<p class="verse">tatrāparivr̥taṁ dhānyaṁ vihiṁsyuḥ paśavo yadi
|<br>
na tatra praṇayed daṇḍaṁ nr̥patiḥ paśurakṣiṇām ||<br></p>
</blockquote>
<p>ikaṅ sapi kəbo amaṅan pari , tan pinagər pva ya, asiṅ
vənaṅ-vənaṅa yan maṅkana pva ya daṇḍanən ika de saṅ prabhu, ikaṅ
maṅvan, ri səḍəṅikā ṅvan-ṅvan yāmaṅan pari tan pinagər.</p>
</div>
<div>
<blockquote>
<p class="verse">vr̥tiṁ tatra prakurvīta yām uṣṭro nāvalokayet
|<br>
chidraṁ ca vārayet sarvaṁ śvasūkaramukhānugam ||<br></p>
</blockquote>
<blockquote>
<p class="verse">pathi kṣetre parivr̥te grāmāntīye ’tha vā punaḥ
|<br>
sapālaḥ śatadaṇḍārho vipālān vārayet paśūn ||<br></p>
</blockquote>
<p>ikaṅ vənaṅ-vənaṅ amaṅan pari huvus pinagər, ikaṅ maṅvan mulat ta
ya, yogya daṇḍan ikaṅ maṅvan, riṅ satus paṇa, mā, 5, 2000, tkanya.
ikaṅ vənaṅ-vənaṅ maṅkana kramanya, yan tan hana ikaṅ maṅvan
lumihata, vrəgakəna ya denikaṅ masavah.</p>
</div>
<div>
<blockquote>
<p class="verse">kṣetreṣv anyeṣu tu paśuḥ sapādaṁ paṇam arhati
|<br>
sarvatra tu śado deyaḥ kṣetrikasyeti dhāraṇā ||<br></p>
</blockquote>
<p>yapvan pamaṅan pari ikaṅ kəbo sapi, adoha sakeṅ avan, sakeṅ
thāni kunaṅ, ya ika kaliṅaniṅ ujar, anyeṣu, yogya daṇḍan ikaṅ
maṅvan, ri satus lima likur paṇa, mā 6, ku, 1, 2500. asiṅ pinaṅanya
riṅ savah, satus paṇa, daṇḍanya, vehakəna ri saṅ masavah, maṅkana
pahiṅan bhaṭāra manu.</p>
</div>
<div>
<blockquote>
<p class="verse">anirdaśāhāṁ gāṁ sūtāṁ vr̥ṣān devapaśūṁs tathā
|<br>
sapālān vā vipālān vā na daṇḍyān manur abravīt ||<br></p>
</blockquote>
<p>kunaṅ yan ləmbu mānak-anak, tapvan təka sapuluh rahina,
*kaṇḍaṅan , ləmbu saṅ hyaṅ kunaṅ, amaṅan pari riṅ savah, pinagər
tan pinagər kunaṅ, tan ḍaṇḍan ikaṅ ləmbu maṅkana, liṅ bhaṭāra manu
ṅūni.</p>
</div>
<div>
<blockquote>
<p class="verse">kṣetriyasyātyaye daṇḍo bhāgād daśaguṇo bhavet
|<br>
tato ’rdhadaṇḍo bhr̥tyānām ajñānāt kṣetrikasya tu ||<br></p>
</blockquote>
<p>kunaṅ yan mati, tikəla ikaṅ ləmbu de saṅ masavah maṅdaṇḍa,
galaknya hetu, daśaguṇakəna samūlyanikaṅ ləmbu, həlyananya de saṅ
masavah,kunaṅ yan kavula saṅ masavah, amatyani anikəli kunaṅ, pañca
guṇakəna samūlyanikaṅ ləmbu, həlyananya , apan pakon saṅ tuhan
ika.</p>
</div>
<div>
<blockquote>
<p class="verse">etad vidhānam ātiṣṭhed dhārmikaḥ pr̥thivīpatiḥ
|<br>
svāmināṁ ca paśūnāṁ ca pālānāṁ ca vyatikrame ||<br></p>
</blockquote>
<blockquote>
<p class="verse">sīmāṁ prati samutpanne vivāde grāmayor dvayoḥ
|<br>
jyeṣṭhe māsi nayet sīmāṁ suprakāśeṣu setuṣu ||<br></p>
</blockquote>
<p>ikaṅ grāma rvaṅ siki, avicāra sīmā , pagavayakəna sīmā vatəs ,
tambak, ikaṅ hīṅan prakāśakəna ya de saṅ prabhu, atūta yukty ata
ya, riṅ jyeṣṭhātah māsanya, ika ta kabeh gavayakəna ya i
pahīṅananiṅ sīmā.</p>
</div>
<div>
<blockquote>
<p class="verse">upachannāni cānyāni sīmāliṅgāni kārayet |<br>
sīmājñāne nr̥ṇāṁ vīkṣya nityaṁ loke viparyayam ||<br></p>
</blockquote>
<blockquote>
<p class="verse">aśmano ’sthīni govālāṁs tuṣān bhasma kapālikāḥ
|<br>
karīṣam iṣṭakāṅgārāṁś charkarā vālukās tathā ||<br></p>
</blockquote>
<blockquote>
<p class="verse">yāni caivaṁprakārāṇi kālād bhūmir na bhakṣayet
|<br>
tāni saṁdhiṣu sīmāyām aprakāśāni kārayet ||<br></p>
</blockquote>
<p>ikaṅ sīmā-liṅga tan katon, upacchanna ṅaranya, konakəna gavayən
de saṅ mavicāra sīmā kalih, ya ta paṅavruhanya hīṅaniṅ vatəsnya, an
vulati kahilaṅanikaṅ cihna vr̥kṣa: vatu, tahulan, *bubatniṅ ləmbu,
məraṅ, avu, kalapa, viṅka, karikil vatu, iṣṭaka, arəṅ , paras, hənī
tasik. ika ta kabeh, sīmā- upacchanna -liṅga ṅaranya kabeh.</p>
</div>
<div>
<blockquote>
<p class="verse">sīmāvr̥kṣāṁś tu kurvīta nyagrodhāśvatthakiṁśukān
|<br>
śālmalīsālatālāṁś ca kṣīriṇaś caiva pādapān ||<br></p>
</blockquote>
<blockquote>
<p class="verse">gulmān veṇūṁś ca vividhān śamīvallīsthalāni ca
|<br>
śarān kubjakagulmāṁś ca tathā sīmā na naśyati ||<br></p>
</blockquote>
<p>kavruhana de saṅ prabhu hīṅan-hīṅaniṅ ləmah ikaṅ mavyavāhara,
makanimitta cihnanya, tanəmana kayu ikaṅ vatəs, nyagrodha ,
variṅin, bodhi, ḍaḍap, śālmalī, lərək, sāla , raṇḍə , kṣīriṇa ,
kayv akəmbaṅ avoh, vanaspati, kayv agətih, ya ta lvirnikaṅ kayu
tanəmən, riṅ pahīṅanan. , kasine, vehən makveha, raṇḍə rambataniṅ
udvad magəṅ, valya, valuh, kavittha , jirət , ika ta kabeh
tanəməniṅ sīmā vatəs, tatan hilaṅaniṅ sīmā vatəs yan maṅkana.</p>
</div>
<div>
<blockquote>
<p class="verse">taḍāgāny udapānāni vāpyaḥ prasravaṇāni ca |<br>
sīmāsaṁdhiṣu kāryāṇi devatāyatanāni ca ||<br></p>
</blockquote>
<blockquote>
<p class="verse">etair liṅgair nayet sīmāṁ rājā vivadamānayoḥ |<br>
pūrvabhuktyā ca satatam udakasyāgamena ca ||<br></p>
</blockquote>
<p>taṭāka , ḍavuhan, kūpa, sumur, udapāna , talaga sinukan,
prasravaṇa, vulakan, mvaṅ ikaṅ pamukty alavas, udakasya, hilīniṅ
kali kunaṅ, nahan ta cihna paṅavruhanira.</p>
</div>
<div>
<blockquote>
<p class="verse">yadi saṁśaya eva syāl liṅgānām api darśane |<br>
sākṣipratyaya eva syāt sīmāvādavinirṇayaḥ ||<br></p>
</blockquote>
<p>yan saṅśaya saṅ prabhu ri hananiṅ sīmāliṅga, pavarahniṅ sākṣi
pituhunira, maṅkana deniṅ magəhakəna sīmā səḍəṅ cinarita.</p>
</div>
<div>
<blockquote>
<p class="verse">grāmeyakakulānāṁ tu samakṣaṁ sīmni sākṣiṇaḥ |<br>
praṣṭavyāḥ sīmaliṅgāni tayoś caiva vivādinoḥ ||<br></p>
</blockquote>
<p>i papupulninikaṅ təpi siriṅnikaṅ mavyavahāra sīmā kalih,
takvanana de saṅ prabhu, i səḍəṅ prasiddhaniṅ vatəsnikaṅ thāni
.</p>
</div>
<div>
<blockquote>
<p class="verse">te pr̥ṣṭās tu yathā brūyuḥ samastāḥ sīmni niścayam
|<br>
nibadhnīyāt tathā sīmāṁ sarvāṁs tāṁś caiva nāmataḥ ||<br></p>
</blockquote>
<p>tinakvanan pva sākṣinya kabeh, mavaraha ta ya irikaṅ prasiddha
vatəs, ri huvusnyan pavarah, tulisakəna ta nāmanya, mvaṅ
sapavarahnya irikaṅ vatəs.</p>
</div>
<div>
<blockquote>
<p class="verse">śirobhis te gr̥hītvorvīṁ sragviṇo raktavāsasaḥ
|<br>
sukr̥taiḥ śāpitāḥ svaiḥ svair nayeyus te samañjasam ||<br></p>
</blockquote>
<p>huvusnyan tinulisakən araniṅ sākṣinya kabeh, konən ta ya
sākṣinya sumuhuna ikaṅ ləmah sinəṅguhanya vatəs, alapən sakala
pagəṅnya, kambaṅana kambaṅ abaṅ, śapathanana ta ya de saṅ prabhu,
liṅanira, tan təmva phalaniṅ gaventa hayu yan kita mithya, tuhu pva
kitāvarah , katəmu pva phalaniṅ gaventa hayu , liṅanira iriya.</p>
</div>
<div>
<blockquote>
<p class="verse">yathoktena nayantas te pūyante satyasākṣiṇaḥ |<br>
viparītaṁ nayantas tu dāpyāḥ syur dviśataṁ damam ||<br></p>
</blockquote>
<p>ikaṅ sākṣi kinənan śapatha, sapta divaśa hīṅanya, kadi pavarah
ṅūni riṅ sākṣicarita, tan vikāra pva ya, pavitra ikaṅ satyasākṣi
yan maṅkana, ikaṅ vatəs pavarahnya, pagəhakəna de saṅ prabhu,
mithya pva sākṣinya, katəkan jāti-rogāgni-maraṇa, makāntaṅ sapta
divasa, ika taṅ maṅkana, daṇḍan ta ya ikaṅ sākṣi, de saṅ prabhu,
rvaṅ atus paṇa riṅ vvaṅ tuṅgalan , mā, 10, 4000, təkanya, ikaṅ
avyavahāra mithya sākṣinya, sorakəna pakṣanya.</p>
</div>
<div>
<blockquote>
<p class="verse">sākṣyabhāve tu catvāro grāmāḥ sāmantavāsinaḥ |<br>
sīmāvinirṇayaṁ kuryuḥ prayatā rājasaṁnidhau ||<br></p>
</blockquote>
<p>yan tan hana sākṣya, takvanana taṅ caturgrāma, sakaparək deniṅ
mavicāra, humatura riṅ saṅ prabhu, majara i tuhu sīmā vatəs
vinicāra.</p>
</div>
<div>
<blockquote>
<p class="verse">sāmantānām abhāve tu maulānāṁ sīmasākṣiṇām |<br>
imān apy anuyuñjīta puruṣān vanagocarān ||<br></p>
<p class="verse">vyādhāñ śākunikān gopān kaivartān mūlakhānakān
|<br>
vyālagrāhān uñchavr̥ttīn anyāṁś ca vanagocarān ||<br></p>
<p class="verse">te pr̥ṣṭās tu yathā brūyuḥ sīmāsaṁdhiṣu lakṣaṇam
|<br>
tat tathā sthāpayed rājā dharmeṇa grāmayor dvayoḥ ||<br></p>
</blockquote>
<p>yan tan hana catur grāma, vruh irikaṅ vatəs, tan hana ikaṅ
maulāḥ , matakvan saṅ prabhu ikaṅ asabhā-sukət, vyādhān , tuha
buru, śākunikān , , prapikat, prajariṅ manuk, maṅvan javi-javi,
kaivartān , vvaṅ aparahu-parahu, vvaṅ manuhan suḍa uvi hilus,
vyālagrāhān, vvaṅ amet ulā, uvaya, uñcha vr̥ttīn, vvaṅ aṅasag-asag
siṅgaṅ, vanagocarān , vvaṅ anulup lutuṅ, añjala ivak, ika ta kabeh,
takvanana de saṅ prabhu, pajarakəna , lakṣaṇa nikaṅ vatəs,
sapavarahnya pagəhakəna de saṅ prabhu, ikaṅ iṅ ləmah ikaṅ avicāra
kalih, dharma sira yan maṅkana.</p>
</div>
<div>
<blockquote>
<p class="verse">kṣetrakūpataḍāgānām ārāmasya gr̥hasya ca |<br>
sāmantapratyayo jñeyaḥ sīmāsetuvinirṇayaḥ ||<br></p>
</blockquote>
<p>ikaṅ savah, sumur, talaga, kubvan, pomahan, lakṣaṇanikaṅ sīmā
vatəs, pavarahniṅ sāmanta , yan tinakvanan de saṅ prabhu,
kapagəhakəna ya, prasiddhā ya tuhu vatəs .</p>
</div>
<div>
<blockquote>
<p class="verse">sāmantāś cen mr̥ṣā brūyu setau vivādatāṁ nr̥̄ṇām
|<br>
sarve pr̥thak pr̥thag daṇḍyā rājñā madhyamasāhasam ||<br></p>
</blockquote>
<p>ikaṅ sāmanta təpi siriṅ kabeh adva ta denyāvarah, irikaṅ vatəs
cinarita, paṅavruha yan adva kadi ṅūni konən aśapatha: ya, vikāra
ta ya, yogya daṇḍan ikaṅ təpi siriṅ kabeh, de saṅ prabhu, madhyama
sāhasa daṇḍanya, mā, 9, 10000 , ri sāmanta- sāmanta.</p>
</div>
<div>
<blockquote>
<p class="verse">gr̥haṁ taḍāgam ārāmaṁ kṣetraṁ vā bhīṣayā haran
|<br>
śatāni pañca daṇḍyaḥ syād ajñānād dviśato damaḥ ||<br></p>
</blockquote>
<p>ikaṅ vvaṅ amiḍik ləmah, pomahan, kubvan, savah, talaga sinukan,
yogya daṇḍan ikaṅ amiḍik, de saṁ prabhu, limaṅ atus paṇa daṇḍanya ,
mā, 9, 10000 , təkanya, kunaṅ yan tan vruh yan pamiḍik, rvaṅ atus
paṇa daṇḍanya, mā, 10, təkanya.</p>
</div>
<div>
<blockquote>
<p class="verse">sīmāyām aviṣahyāyāṁ svayaṁ rājaiva dharmavit |<br>
pradiśed bhūmim eteṣām upakārād iti sthitiḥ ||<br></p>
</blockquote>
<p>səḍəṅnyan paḍa kdə̄-kdə̄ ikaṅ mavicāra kalih, athavā deniṅ
aṅartha , tan hana vənaṅ aṅisyani dravya-hajinya, pūrvasthiti
kinavənaṅakən ya kunaṅ, alapən de saṅ prabhu ikaṅ sīmā, vruh riṅ
dharma sira, yan maṅkana, vehakəna ya i mantrinira, paṅivva dharma
hetunya, athavā deniṅ aṅartha , vehakənanira ya rikaṅ deśākveh
vvaṅnya, upakāra vənaṅ aṅisyani dravya haji, mvaṅ pūrvvasthitinya
hetu, maṅkana liṅ saṅ hyaṅ haji, pilihana paḍa yukti ika.</p>
</div>
<div>
<blockquote>
<p class="verse">dhvajinī matsyanītaiva naidhānī bhayavarjitā |<br>
rājaśāsananītā ca sīmā pañcavidhā smr̥tā ||<br></p>
</blockquote>
<p>dhvajinī , sīma kataṇḍān, matsyanītā, sīmāṅaturakən ivak,
naidhānī , sīma kudur, bhayavarjitā , sīma svatantra, rājaśāsana,
sīma lukayan, parujar haji kunaṅ, lima kvehiṅ sīma kavruhakəna.</p>
<div>iti sīmācarita.</div>
</div>
<div>
<h3>Chapter 13: Topic of Verbal Assault</h3>
<div>
<blockquote>
<p class="verse">eṣo ’khilenābhihito dharmaḥ sīmāvinirṇaye |<br>
ata ūrdhvaṁ pravakṣyāmi vākpāruṣyavinirṇayam ||<br></p>
</blockquote>
<blockquote>
<p class="verse">śrutaṁ deśaṁ ca jātiṁ ca karma śarīram eva ca
|<br>
vitathena bruvan darpād dāpyaḥ syād dviśataṁ damam ||<br></p>
</blockquote>
<p>halaniṅ śarīra, halaniṅ pajātyan , halaniṅ pinaṅan, halaniṅ gave
, halaniṅ kajanman , halaniṅ kavitan, halaniṅ taliṅa, halaniṅ
paṅrəṅə̄ kunaṅ, ika ta kabeh, inujarakəniṅ vvaṅ magalak, araniṅ
ujar maṅkana, vākpāruṣya ṅaranya liṅ saṅ paṇḍita.</p>
</div>
<div>
<p>ujar hala ulihniṅ paṅrəṅə̄ paṁṅr̥ṅa: pūrvaka, inujarakən denikaṅ
aṅrəṅə̄ sahakrodhānya ta ya, tuhu ta ya, ndan magavay alarāmbək riṅ
len , donya , inujarakən, ṅaraniṅ ujar maṅkana, vākpāruṣya ṅaranya
liṅ saṅ paṇḍita.</p>
</div>
<div>
<blockquote>
<p class="verse">kāṇaṁ vāpy atha vā khañjam anyaṁ vāpi tathāvidham
|<br>
tathyenāpi bruvan dāpyo daṇḍaṁ kārṣāpaṇāvaram ||<br></p>
</blockquote>
<p>ikaṅ vvaṅ manaṅguh vuta, vuta kita liṅnya, ikaṅ sinaṅguh vuta
tuhva ya vuta, ṅaraniṅ ujar maṅkana, vākparuṣya ṅaranya muvah liṅ
saṅ paṇḍita.</p>
</div>
<div>
<blockquote>
<p class="verse">patitaṁ patitety uktvā cauraṁ caureti vā punaḥ
|<br>
vacanāt tulyadoṣaḥ syān mithyā dvir doṣatāṁ vrajet ||<br></p>
</blockquote>
<p>ikaṅ vvaṅ mojar iṅ ayan, ayan kita liṅnya, ndan ikaṅ ayan
kr̥taprāyaścitta , mojar iṅ maliṅ, maliṅ kita liṅnya, ndan ikaṅ
maliṅ huvus dinaṇḍa, sa byayaniṅ aprāyaścittanikaṅ ayan,
sadaṇḍanikaṅ maliṅ ṅūni, ya kaliṅaniṅ tulyadoṣa, ya ta paṅdaṇḍa
rikaṅ manaṅguh ayan, mvaṅ ikaṅ manaṅguh maliṅ, ujarnya hetunyan
dinaṇḍa, riṅ tan doṣanya, mithyā pva ya panaṅguhnya maliṅ, mvaṅ
ayan, dviguṇakəna ikaṅ byaya , mvaṅ daṇḍa niṅ maliṅ ṅūni, maṅkana
daṇḍanya yan mithyā.</p>
</div>
<div>
<blockquote>
<p class="verse">... | ... ||<br></p>
</blockquote>
</div>
<div>
<blockquote>
<p class="verse">... | ... ||<br></p>
</blockquote>
</div>
<div>
<blockquote>
<p class="verse">... | ... ||<br></p>
</blockquote>
</div>
<div>
<blockquote>
<p class="verse">... | ... ||<br></p>
</blockquote>
</div>
<div>
<blockquote>
<p class="verse">... | ... ||<br></p>
</blockquote>
</div>
</div>
</div>
</div>
</body>
</html>
